༄༅། །རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་
སྙིང་པོའི་འགྲེལ་པ་ཞེས་བྱ་བ།
༄༅༄༅། །རྒྱ་གར་སྐད་དུ། མ་ཧཱ་རཱ་ཛ་ཏནྟ་ཤྲཱི་གུ་ཡ་གརྦྷ་ནཱ་མ་ཏི་ག །
བོད་སྐད་དུ། རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་
བྱ་བ། དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །དུས་གསུམ་ཀུན་གྱི་
བདག་ཉིད་ཆེ། །བྱེད་པ་རྡོ་རྗེ་དཀྱིལ་འཁོར་གཙོ། །དགོས་པ་མཐའ་དག་
གཏེར་གྱུར་པ། །ཀུན་བཟང་ཡིད་ལའང་ཕྱག་འཚལ་ལོ། །སྟོན་པ་གཉིས་ལ་
མཆོད་བྱས་ནས། །དངོས་གསུམ་གསལ་བྱེད་གཅིག་གི་གཏེར། །རྣམ་གྲངས་
གསུམ་བཞིས་མཚོན་པའི་རྒྱུད། །ཐར་ལམ་མདོ་ཙམ་དབྱེ་བར་བྱ། །དེ་ལ་
སྤྱིར་གསང་སྔགས་ཀྱི་རྒྱུད་མཐའ་དག་རྒྱུད་གསུམ་གྱི་དབྱེ་བས་བཤད་དེ། ཐུགས་
ཀྱི་ཐིགས་པ་ལས། རང་བཞིན་བདེར་གཤེགས་གདུལ་བྱ་ཡི། །སྣང་བ་གསུམ་
གྱི་ངོ་བོ་ལ། །རྒྱུད་ཀྱི་དབྱེ་བ་རྣམ་པར་བཞག །གཅིག་ལ་གསུམ་གྱི་ངོ་བོ་ཡང་། །
འཁྲུལ་པའི་སྣང་བས་གསུམ་དུ་འགྱུར། །དེས་ན་སྣང་བ་བཞི་དག་ཏུ། །ལུང་་


རིགས་ཀུན་ལས་གསལ་བར་བཤད། །ཅེས་འབྱུང་བས། རང་རིག་པ་ཐམས་་
ཅད་རྩལ་མ་འགགས་པ་ནི་རང་བཞིན་གྱི་སྣང་བ་སྟེ། ཐམས་ཅད་དུ་འབྲེལ་ཅིང་
ཐམས་ཅད་ཚང་བའི་ཕྱིར། རང་བཞིན་གྱི་རྒྱུད་དུ་གསུངས་ལ། དེ་ངེས་པར་
སྟོན་པ་ཡང་། བློའི་རིམ་པ་བྱེ་བྲག་ཏུ་སྣང་བ་རྣམས་ནི། གདུལ་བྱའི་སྣང་བ་
སྟེ༑ རྗེས་སུ་མཐུན་ཅིང་ཐམས་ཅད་འགྲོ་བའི་ཕྱིར་ལམ་གྱི་རྒྱུད་དོ། །དེས་་་
མཐར་ཐུག་པ་ནི་བྲལ་བ་དང་ཐོབ་པ་མེད་པའི་ངོ་བོ་ཉིད་དུ་ལྷུན་གྱིས་གྲུབ་པས་
ཐམས་ཅད་རྫོགས་པ་ནི། དེ་བཞིན་གཤེགས་པའི་སྣང་བ་སྟེ། རྗེས་སུ་སྙེགས་
པའི་ཕྱིར་འབྲས་བུའི་རྒྱུད་དེ། དེ་དག་ངོ་བོ་གཅིག་པ་ལ། རིམ་པར་སྣང་བ་
ནི་ཀུན་ཏུ་བརྟགས་པ་སྣ་ཚོགས་ཀྱིས་བསྒྲིབས་པ་དང་། སངས་པ་དང་ཕྱེ་བ་གང་
ཡིན་པ་ནི། འཁྲུལ་པའི་སྣང་བར་གསུངས་པའི་ཕྱིར། ཞོར་ལ་གཤད་པ་
བཞིར་ཕྱེ་བར་འགྱུར་རོ།
དེ་ལ་རང་བཞིན་གྱི་སྣང་བ་ནི་གཞུང་ཉིད་ལས། ཀུན་གཞི་རྣམ་པར་ཤེས་
པ་ཉིད། དངོས་པོ་སྣ་ཚོགས་པར་སྣང་སྟེ་ཞེས་འབྱུང་བས། རང་རིག་པའི་་་་
ལུགས་ཀྱིས། ཅིར་སྣང་བ་དེ་བདག་ཉིད་རང་རིག་པ་ཉིད་ཀྱི་ཕྱིར་ཡོན་ཏན་ཚང་
ཞིང་གཉིས་ཀྱང་སྐབས་ལས་འབྲེལ་བ་རྒྱུད་དེ། ཞོར་ལ་བཤད་པའི་ཉེས་པ་ལྔ་་་་
ཡིས་བསྒྲིབས་པས། གཉིས་ལ་རག་ལུས་པར་སྣང་ངོ་། །ལྔ་གང་ཡིན་སྙམ་པ་ལ།
རྒྱུ་རྐྱེན་བྱེད་པོ་ངོ་བོ་དང་། །དེའི་ཉེས་པ་རྒྱལ་བས་གསུངས། །ཞེས་འབྱུང་བ་
སྟེ༑ གཞུང་ལས། མ་རིག་རྟོག་པའི་གཟུང་འཛིན་གྱིས་ཞེས་པ་དང་། རང་
གི་རྣམ་རྟོག་ལས་ཀྱིས་སྤྲུལ་ཅེས་པ་དང་། མ་བཅོས་རྒྱུན་གྱི་སྐད་ཅིག་མ། །།དེ་
ཡིས་མ་བྱས་གང་ཡང་མེད་ཅེས་པ་དང་། སྣ་ཚོགས་ལུས་དང་ལོངས་སྤྱོད་དང་། །


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
གནས་དང་སྡུག་བསྔལ་ལ་སོགས་པ། །བདག་དང་བདག་གིར་སོ་སོར་འཛིན། །
དེ་ཡང་། བདག་དང་བདག་གི་གཞན་རྣམས་ནི། །ལོག་པར་རྟོགས་པ་ཙམ་་་
ཉིད་ལས། །འཕྲ་ཞིང་ཟབ་པའང་ཡོད་མ་ཡིན། །ཅེས་འབྱུང་ངོ་། །ཉེས་པ་
ཡང་། ཆོས་རྣམས་ཡེ་ནས་དག་འགྱུར་ཀྱང་། །ཕྱིན་ཅི་ལོག་གི་བློ་ལོག་ནས། །
ལོག་རྟོག་གནས་དང་ལོངས་སྤྱོད་དང་། །མ་རིག་འཁྲུལ་འཁོར་བསམ་མི་ཁྱབ། །
སེམས་ཅན་མ་ལུས་ཐམས་ཅད་ལ། །ཡེ་ཤེས་ལྔ་ཡིས་ཀུན་ཁྱབ་ཀྱང་། །རང་གི་
རྣམ་རྟོག་བསྒྲིབས་བྱས་ནས། །ཡེ་ཤེས་ལྔའི་དོན་མ་མཐོང་། །ཞེས་གསུངས་སོ།
དེའི་ཕྱིར་ལམ་གྱི་རང་གི་ངོ་བོ་ཉིད་མངོན་དུ་བྱས་པ་ལ། འབྲས་བུར་འདོགས་་་
ཀྱང་། ངོ་བོ་ཉིད་གཅིག་སྟེ། རང་བཞིན་ནི་ཐམས་ཅད་ཀྱི་གདགས་གཞིར་
གྱུར་པའི་ཕྱིར། ཐམས་ཅད་རང་རིག་བྱང་ཆུབ་སེམས། །དེ་ནི་ལུང་གི་ཚད་་་
མར་བཤད། །ཚད་བཞི་ཕབ་པའི་དོན་ཡིན་ཏེ། །དག་པ་རྣམ་གསུམ་ཚུལ་་་
གནས་ཤིང་། །འབྲུ་ལྔར་འདུས་པའི་ཐབས་ཆེན་དེ། །འགྲོ་བ་ཀུན་ལ་རང་་་་་
བཞིན་གནས། །ཞེས་གསུངས་སོ། །
གཉིས་པ་ནི་གཞི་དང་ལམ་གྱི་ཉེས་པ་གཉིས་ཟད་པ་གང་ཡིན་པ་སྟེ། དེས་་
སྣང་བའི་ཕྱིར་འབྲས་བུ་ཞེའོ། །དེ་ཡང་རང་བཞིན་གྱིས་བྱིན་གྱིས་བརླབས་ཀྱིས་་་་
འབྲེལ་པ་དང་། བདག་དང་གཞན་གྱི་དགོས་པ་ཕུན་སུམ་ཚོགས་པའི་ཕྱིར་རྒྱུད་དོ།།
དེ་ལ་གཉིས་སུ་འགྲེལ་ཏེ། དེ་ལ་ངོ་བོ་ནི་མཚན་ཉིད་འདི་འདྲར་བརྗོད་པར་དཀའ་
ན་ཡང་། རྨོངས་པ་རྣམས་ཀྱི་དོན་དུ། ཉི་ཤུ་རྩ་ལྔར་བསྡུ་བ་མཛད་དོ། །དེ་་་
ཐོབ་པའི་ཚུལ་ནི་ལམ་གྱི་གཏན་ཚིགས་དང་རྩོལ་བས་ཉེས་པ་གཉིས་ཟད་པའི་དུས་
ན་རང་སྣང་བ་ལ་འདོགས་པའི་ཕྱིར། གཞུང་ལས། ངོ་མཚར་ཆོ་འཕྲུལ་རྨད་


ཀྱི་ཆོས། །གཞན་ནས་ཡོད་འོང་མ་ཡིན་ཏེ། །ཐབས་ལ་བརྟེན་པའི་ཤེས་རབ་་
ཉིད༑ །དེ་ལྟ་བུའི་ངང་དུ་བྱུང་ཞེས་པ་དང་། ཡང་། རྒྱུ་འབྲས་ཡེ་ནས་
དབྱེར་མེད་ལྔ་ཕྱི་མ་ཡིན་པས། །འབྲས་བུ་ལམ་དུ་གྱུར་ནས་དུས་གཅིག་མཉམ་་་
པར་སྦྱོར། །ཅེས་པ་ལ་སོགས་པ་གསུངས་སོ། །
གསུམ་པ་ནི་དེ་དག་ཤེས་པ་དང་། གྲུབ་པར་བྱེད་པའི་ལས་བཏགས་ཏེ།
དེ་ཡང་བློའི་བྱེ་བྲག་གིས་ཐ་དད་པར་སྣང་བ་ཁོ་ནའོ། །དེ་ལ་དོན་དྲུག་སྟེ། ངོ་
བོ་ངེས་ཚིག་དགོས་ཆེད་དང་། །འབྱུང་ཚུལ་གཉེར་བཤད་ཐབས་ཀྱིས་དབྱེ་ཞེས་
པའོ༑ །ངོ་བོ་ལ་གསུམ་སྟེ། ཕྱག་ན་རྡོ་རྗེས་དབང་བསྐུར་བ་ལ་སོགས་པ་བྱ་
བའི་རྒྱུད། དེ་ཁོ་ན་ཉིད་ཐུབ་པ་ལ་སོགས་པ་ཐུབ་པའི་རྒྱུད་དང་། ཐབས་ཀྱི་
ཐེག་པའི་རྒྱུད་དོ། །དེ་ལ་ཡང་གསུམ་སྟེ། དཔལ་གསང་བ་འདུས་པ་ལ་སོགས་
པ་ཐབས་ཀྱི་རྒྱུད་དང་། དཔལ་བདེ་མཆོག་ལ་སོགས་པ་ཤེས་རབ་ཀྱི་རྒྱུད་དང་།
དཔལ་འབུ་ཏ་འབྱུང་བ་ལ་སོགས་པ་མ་ནིང་གི་རྒྱུད་དོ། །དེ་ལ་དཔལ་གསང་
བའི་སྙིང་པོ་འདི་ནི་ཐམས་ཅད་ཀྱི་དོན་དང་རྒྱུ་འབྲས་ཚང་ཞིང་འབྲེལ་པའི་ཕྱིར།
རྒྱུད་ཐམས་ཅད་ཀྱི་སྤྱི་ཡིན་པར་གསུངས་སོ།
ངེས་ཚིག་ནི། རང་བཞིན་འབྲས་བུ་རྣམ་གཉིས་ལས། །ཤེས་ཐོབ་
བཏགས་པའི་ངེས་ཚིག་གཉིས། །རྒྱུ་རྐྱེན་ཐབས་འབྲེལ་རྒོས་རྫོགས་ཕྱིར། །
རང་གི་ངེས་ཚིག་བཞི་རུ་འགྱུར་ཞེས་པ་གོ་སླའོ།
རྒོས་ཆེད་ནི། རང་བཞིན་གྱི་རྒྱུད་མི་འགྱུར་བའི་ཡོངས་སུ་གྲུབ་པ་སྟེ།


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
ལམ་གྱི་རྒྱུད་གསུམ་གྱིས་ཕྱིན་ཅི་མ་ལོག་པར་བྱ་བ་དང་། འབྲས་བུ་རྒྱུད་མངོན་
དུ་སྣང་བར་བྱེད་པའི་ཕྱིར་རོ། །
འབྱུང་ཚུལ་ནི། དྲུག་པའི་སྟོན་པ་ལྷུན་གྱིས་གྲུབ་པའི་ཐབས་དང་།
སྨོན་ལམ་གྱིས་གོ་ཕྱེ་ནས། ལེའུ་དང་པོར་རྒྱུ་སྣང་བར་མཛད། གཉིས་པར་
རྐྱེན་སྦྱར།། གསུམ་པར་ཐུན་མོང་བཅས་བཞིའི་སྟོན་པ་དྲུག་སྣང་བར་མཛད་དེ།
དུས་མཚུངས་པར་ཐ་དད་པའི་རྒྱུད་རྣམས་འབྱུང་བའོ།
གཉེར་ནི་ཡོངས་སུ་གྲུབ་པ་གཉིས་དང་། ཐ་མལ་པའི་བློ་བྲོད་པ་བསྐྱེད་་
པའི་ཕྱིར་འབྲས་བུའི་ཆོས་རྣམས་ཀྱི་མཚན་ཉིད་བརྗོད་པའོ།། །།
རྒྱུད་ཀྱི་བཤད་པའི་ཐབས་ནི། གདུལ་བྱ་དང་དབང་པོ་རབ་འབྲིང་ཐ་་་་
མའི་དོན་དུ་དོན་གསུམ་མོ། །དེ་ལ་རབ་ཀྱི་དོན་དུ་མཚན་བཤད་པ་ཡང་འདིར་་
གསུམ་སྟེ། རྒྱུད་དང་དཀྱིལ་འཁོར་སྐྱེས་བུའི་མཚན་ཐུན་མོང་དུ་བཏགས་པ་ནི།
རྡོ་རྗེ་སེམས་དཔའི་སྒྱུ་འཕྲུལ་དྲ་བའོ། །ཆེ་བ་ལས་བཏགས་ལུང་གི་སྤྱིའོ། །
དོན་གྱི་ངོ་བོ་ལས་བཏགས་པ་ནི་གསང་བའི་སྙིང་པོ་དེ་ཁོ་ན་ཉིད་ངེས་པའོ། །
ཞེས་བྱ་བ་སྟེ། དེ་ལ་གསང་བ་ལ་གསུམ་སྟེ། རང་བཞིན་དང་། སྦས་པ་
དང་། གབ་པའོ། །དེ་ལ་རང་བཞིན་གྱིས་གསང་བ་ནི། གཞུང་ཉིད་ལས།
ཨེ་མའོ་ཡེ་ནས་གསང་བའི་ཆོས། །སྣ་ཚོགས་སྣང་ལ་རང་བཞིན་གསང་། །
ངོ་བོ་ཉིད་ཀྱིས་རབ་ཏུ་གསང་། །གཞན་དུ་མིན་ལས་ཤིན་ཏུ་གསང་། །ཞེས་
འབྱུང་སྟེ། ཡེ་ནས་གསང་བ་ནི། གཉིས་སུ་མེད་པ་རང་འབྱུང་གི་ཡེ་ཤེས་


ཡོན་ཏན་རིལ་ལྷུན་གྱིས་གྲུབ་པ་དེ། རང་ཆས་སུ་ཡོད་ཀྱང་མ་ཤེས་པ་ཁོ་ན་ལ་
བྱའོ༑ །
རང་བཞིན་གྱིས་གསང་བ་ནི། དེ་ཉིད་རང་སྣང་བའི་དངོས་པོ་རིལ་མི་་་
ཟད་པ་རྒྱན་གྱི་འཁོར་ལོར་རང་རྒྱུད་དུ་གནས་པ། བརྟགས་པས་བསྒྲིབས་པའོ། །
ངོ་བོ་གསང་བ་ནི། རང་བཞིན་གྱི་རྒྱུད་ཀྱི་ངོ་བོ་ཉིད། ཡུལ་སེམས་རྒྱུ་འབྲས་་
དང་། བདེན་པ་གཉིས་པོ་ལས་གྲོལ་བ་དེ། རང་སྣང་བའི་ཕྱིར་རང་གི་ངོ་བོ་
ཉིད་ཡུལ་དུ་མ་དམིགས་པ་ཁོ་ནའོ། །ཤིན་ཏུ་གསང་བ་ནི། འབྲས་བུའི་རྒྱུད་་
བསྒྲུབ་པར་བྱ་བ་སྟེ། གུད་ན་མེད་ཀྱང་། ཉོན་མོངས་པ་དང་ཤེས་བྱ་དང་།
ལྟ་བའི་སྒྲིབ་པས། གཞན་དུ་ཚོལ་ཡང་། རང་རིག་པ་ལས་སྣང་བ་ཁོ་ནའོ། །
སྦས་པའི་གསང་བ་ནི། སྤྱོད་པའི་ཁྱད་པར་ལྔ་གསུམ་དང་། སྟན་འགན་་
དང་བྱ་བ་མེད་པ་ལ་སོགས་པ། ལྟ་སྤྱོད་འབྲེལ་བ་དང་། འཇུག་པར་གསུངས་
པ་དེ་དག །སྔགས་ཀྱི་མན་ངག་མེད་པ་དང་། སྒྲ་བཞིན་སྤྱོད་པ་རྣམས་ཀྱིས་
སྤྱད་ན། ཤིན་ཏུ་ཉེས་པ་ཆེ་བས། བརྡར་སྦས་ནས་གཏན་དགོས་པ་སྟེ།
གཞུང་ལས་ཀྱང་། ཁ་ཅིག་ལྟ་བས་མཉམ་གནས་ཀྱང་ཞེས་པ་ལ་སོགས་པ་དང་
མཉམ་པའི་དོན་ཉིད་མ་རྟོགས་པར་ཅེས་པ་ལ་སོགས་པའི་དོན་གྱིས། གསང་
ཕྱིར་གདམ་ངག་སྣ་ཚོགས་གསུངས། །ཞེས་པ་འབྱུང་བའོ། །གབ་པའི་གསང་
བ་ནི། རྒྱུད་ཀྱི་དོན་ཕུན་སུམ་ཚོགས་པ་དང་། རང་བཞིན་གྱི་དོན་རྣམས་
འཁྲུལ་པ་དང་། ར་ཆོད་པ་རྣམས་ལ་གབ་པ་དེ་དང་དེ། ཚད་མ་གཉིས་ཀྱི་
བདག་པོས་འབྱིན་པའོ།
སྙིང་པོ་ཞེས་བྱ་བ་ལ་གསུམ་སྟེ། དེ་ལ་ཐེག་པ་ཐམས་ཅད་འབྱུང་བའི་
སྙིང་པོ་ནི། བྱིན་གྱིས་རླབས་ཀྱིས་བསྟན་པ་སྟེ། གདུལ་བྱ་ལས་ཐ་མའི་དོན་དུ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
རྒྱུད་འདི་བསྟན་པའི་མཛད་པས་གོ་ཕྱེ་ནས། ཐམས་ཅད་ཀྱང་འབྱུང་བ་སྟེ།
གཞུང་ལས་འདུལ་བ་མདོ་སྡེ་ཆོས་མངོན་དང་། །ཞེས་པ་ནས། འབེབས་པ་
མཐར་ཐུག་གོ། །ཐེག་པ་ཀུན་གྱི་འབྲས་བུའི་སྙིང་པོ་ནི། སྒོ་ཀུན་ནས་བསྒྲུབ་
པའི་མཐའ། རང་བཞིན་གསང་བའི་སྙིང་པོ་འདི་མངོན་དུ་བྱེད་པའི་ཕྱིར།
གཞུང་ལས། ས་རྣམས་ཁྱད་པར་བཀོད་པ་ཡང་། །གསང་བའི་སྙིང་པོར་འགྲོ་
བའི་ལམ། །ཞེས་པ་ལ་སོགས་པས་སྟོན་པ་ནི་ཆོས་ཐམས་ཅད་ཀྱི་དོན་གྱི་སྙིང་པོ་
ཡིན་པས། གཏན་ཚིགས་ཀྱི་སྒོ་གང་ནས་རྨལ་ཀྱང་། མཐར་གཏུགས་པའི་དེ་
བཞིན་གཤེགས་པའི་སྤྱོད་ཡུལ་ནི། རྟོག་ཚོགས་སུ་བཏགས་པ་རིལ། སྐུ་དང་་
ཡེ་ཤེས་བཞི་བཅུ་གཉིས་སུ་སངས་རྒྱས་པས་འཁོར་བ་དཀར་དག་པ་སྟེ། གཞུང་
ལས༑ དོན་བསྡུས་གསུང་རབ་བཞི་བཅུ་གཉིས། །དེ་ལས་ལྷག་པའི་དོན་སྨྲ་བ།།
དེ་ནི་རྣམ་དག་ལམ་མིན་ཏེ། །རང་བློས་བསམ་པ་འཁྲུལ་པ་ཡིན་ཅེས་པ་དང་།
ཡང་། དེ་བཞིན་གཤེགས་པ་ཐམས་ཅད་ལ། །གསང་བ་འདི་ལས་གཞན་མི་་་
མངའ༑ །ཞེས་པ་གསུངས་སོ། །
དེ་ཁོ་ན་ཉིད་ཅེས་བྱ་བ་ལ་གསུམ་སྟེ། རྒྱུ་འབྲས་གཉིས་སུ་མེད་པ་ལ། །དེ་
ཉིད་ངོ་བོ་སྐབས་ཀྱིས་གསུམ། །ཞེས་པས། རྟོགས་ཚོགས་རིལ་རང་རིག་པ་
ལས་མི་གཞན་པའི་ཕྱིར། སྣང་སྟོང་གཉིས་དང་བྲལ་བའི་ཡེ་ཤེས་ཀྱི་དཀྱིལ་
འཁོར་ལ། བློ་མ་བཅོས་པར་གཞག་པ་ནི། མ་བཅོས་པའི་དེ་ཁོ་ན་ཉིད་དེ།
སྐབས་ཀྱིས་རྒྱུ་ཞེས་བཏགས་སོ། །དེ་ཉིད་ཡེ་ཤེས་ཀྱི་ཕྱག་རྒྱ་མང་པོར་སྣང་བར་་
མངོན་སུམ་དུ་བྱུང་བ་ནི། མ་ནོར་བའི་དེ་ཁོ་ན་ཉིད་དེ། སྤྲོས་པ་ལ་ཞེན་པ་་་
རྣམས་ལ་འབྲས་བུ་ཞེས་བཏགས་སོ། །དེ་དག་ཀྱང་མངོན་པར་ཞེན་པ་དག་གི་་་
སྐབས་ལས་གཞན་མ་ཡིན་པ་ནི། གཞན་མ་ཡིན་པའི་དེ་ཁོ་ན་ཉིད་དེ། དབྱེ་་


བ་མ་གྲུབ་པས་རྒྱུ་འབྲས་གཉིས་སུ་མེད་པའི་དེ་ཁོ་ན་ཉིད་དོ་ཞེས་བྱའོ། །
ངེས་པའོ་ཞེས་བྱ་བ་ནི། གཞི་དང་ལམ་དང་ངོ་བོ་ཡིས། །ངེས་པ་རྣམ་
པ་གསུམ་དུ་བཤད། །ཅེས་པས། རྒྱུད་ཀྱི་གཞི་ནི། རང་བཞིན་གསང་བའི་་་་་
སྙིང་པོ་སྟེ། རང་བཞིན་གྱིས་ངེས་པའོ། །དེ་འདིར་ངེས་པར་སྟོན་པའི་ཕྱིར།
གཞུང་ལས། སྒྲོ་དང་སྐུར་པ་ཞི་བའི་གསང་བའི་སྙིང་པོ་དེ་ཁོ་ན། ཉིད་དེ་་
ངེས་པའི་དབྱིངས་ནས་བྱུང་ཞེས་གསུངས་པའོ། །འདིའི་ལུགས་ཀྱིས་འབྲས་བུ་་་
ཉིད་ངེས་པའི་ལམ་དུ་བྱེད་པའི་ཕྱིར། ཡང་འདི་ནི་གསང་ཆེན་ངེས་པའི་འབྲས་
བུ་ལམ་དུ་གྱུར་པ་ཡིན། །ཅེས་གསུངས་སོ། །འདི་རང་གི་ངོ་བོས་དེ་བཞིན་་་་
གཤེགས་པའི་དགོས་པ་མངོན་དུ་སྟོན་པའི་ཕྱིར། རྒྱལ་བའི་དཀྱིལ་འཁོར་མ་ལུས་
ལ༑ །འདི་ལས་གསང་བའི་ངེས་དོན་མེད་ཅེས་གསུངས་པས། དོན་གཉིས་་་
ལས་སྐལ་བའི་ལས་ཅན་ལ་ངེས་པའི་དོན་དུ་གསུངས་པའོ། །
སྤྲོས་པ་ལ་དགའ་བ་དབང་པོ་འབྲིང་གི་དོན་ཏུ་རྒྱུད་ཀྱི་དོན་རྣམ་པར་ཕྱེ་བ་
ལ་དོན་རྣམ་པ་ལྔ་སྟེ། རྒྱུད་ཀྱི་རྒྱུད་དང་རྐྱེན་དང་། ཡོངས་སུ་ཤེས་པར་བྱ་བ་དང་།
རྒོས་འབྲེལ་དང་། ཡོངས་སུ་གཏད་པའོ། །དེ་ལ་རྒྱུད་འབྱུང་བའི་རྒྱུ་གླེང་གཞི་་
ཕུན་སུམ་ཚོགས་པ་ལ་རྣམ་པ་གཉིས་ཏེ། ཐུན་མོང་དང་། ཐུན་མོང་མ་ཡིན་པའོ། །
ཐུན་མོང་གི་གླེང་གཞི་ལ་གཉིས་ཏེ། ཁྱད་པར་དང་། བསྟན་པ་སྤྱིའི་གླེང་གཞིའོ། །
ཁྱད་པར་གླེང་གཞི་ལ་དྲུག་གོ། །དེ་ལ་སྟོན་པ་ལ་ངོ་བོ་དང་། རང་བཞིན་དང་།
བཤད་པའི་སྐྱེས་བུའོ། །གནས་ལ་རང་བཞིན་དང་གཞལ་ཡས་ཁང་གདན་དང་་
རྒྱན་དུ་བཅས་པའི་མཚན་ཉིད་དོ། །འཁོར་ལ་རང་བཞིན་གཉིས་སུ་མེད་པའི་་
འཁོར་དང་། རིག་པ་ཁྱད་པར་ཅན་གྱི་འཁོར་དང་། ཚད་དང་། མདོག་གོ། །


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ། 
དུས་དང་། སྡུད་པ་དང་། བསྟན་པའོ། །བསྟན་པ་སྤྱིའི་གླེང་གཞི་ལ། རྒྱུད་་
དང་། ངོ་བོའོ། །ངོ་བོ་ལ་སྟོན་པ་དང་། ཞིང་ཁམས་དང་། མཛད་པ་་་་
དང་། གདུལ་བྱ་དང་། དེ་དག་གི་བསྟན་པའོ།
རྒྱུད་འབྱུང་བའི་རྐྱེན་གླེང་བསླང་བ་ལ་གཉིས་ཏེ། ཐུན་མོང་མ་ཡིན་པའི་
གླེང་བསླང་བ། འཁོར་ལ་དབང་གཉིས་ཀྱི་སྐབས་ཕྱེ་བ་དང་། ཐུན་མོང་དུ་་་
གླེང་བསླང་བ་བསྟན་པ་མཐའ་དག་བཤད་པར་ཞུས་པ་དང་། གནང་བའོ། །
རྒྱུད་རང་གི་ངོ་བོ་ཡོངས་སུ་ཤེས་པར་བྱ་བའི་དངོས་པོ་ལ་བདུན་གྱིས་དབྱེ་སྟེ།
ལྟ་སྤྱོད་དཀྱིལ་འཁོར་དབང་དམ་དང་། །འཕྲིན་ལས་བསྒྲུབ་པའི་ལམ་རིམ་གྱིས། །
གསང་སྔགས་རྒྱུད་ཀྱི་དབྱེ་བ་བྱ། །ཞེས་པས་སྟོན་ཏེ། དེ་ལ་ལྟ་བ་ལ་གཏན་་་་་
ཚིགས་དང་། ངོ་བོའོ། །སྤྱོད་པ་ལ། ཤེས་རབ་དང་མཐུན་པའི་སྤྱོད་པ་དང་།
ཐབས་དང་མཐུན་པའི་སྤྱོད་པ་དང་། ཕྱོགས་གཅིག་པའི་སྤྱོད་པ་དང་ཚོགས་ཀྱི་
སྤྱོད་པའོ། །དཀྱིལ་འཁོར་ནི་གཞུང་ལས། འདིས་ནི་རང་བཞིན་དཀྱིལ་འཁོར་
དང་། །གཟུགས་བརྙན་ལྷག་པའི་གཟུགས་བརྙན་དང་། །ཏིང་འཛིན་ལྷག་པའི་
དཀྱིལ་འཁོར་ལྔ། །བྱང་ཆུབ་སེམས་དང་ཚོགས་མཆོག་བསྟན་ཅེས་པའོ། །དེ་
ལ་རང་བཞིན་ལ། རང་བཞིན་ཉིད་ཀྱི་དཀྱིལ་འཁོར་དང་། རང་བཞིན་ལྷུན་
གྱིས་གྲུབ་པའོ། །ལྷུན་གྱིས་གྲུབ་པའི་དཀྱིལ་འཁོར་ལ་ཞི་ཁྲོ་གཉིས་སོ། །དེ་རེ་
རེ་ལ་ཡང་སྐུ་གསུང་ཐུགས་ཏེ་དྲུག་གོ། །ལྷག་པའི་ཏིང་ངེ་འཛིན་གྱི་དཀྱིལ་འཁོར་
ལ་ཡང་དྲུག་རྗེས་སུ་མཐུན་ནོ། །ལྷག་པ་གཟུགས་བརྙན་གྱི་དཀྱིལ་འཁོར་ལ།
ས་གཞི་སྙམ་པ་དང་། ཚད་དང་། ཐིག་དང་། བྲི་བ་དང་། ཚོན་དང་།
དབྱེ་བ་དང་། རབ་གནས་དང་། སྦྱིན་སྲེག་དང་། དེར་འཇུག་པ་དང་།
བྱས་ནས་ཞུགས་པའི་ཡོན་ཏན་དང་བཅུའོ། །ཚོགས་ཀྱི་དཀྱིལ་འཁོར་ལ་ཞི་ཁྲོ་་་་


གཉིས་སོ། །དཀྱིལ་འཁོར་གྱི་ངེས་ཚིག་ནི་རྒྱས་པ་ནས་གསལ་ལོ། །དམ་ཚིག་་
ལ་རང་བཞིན་དང་། ཆེ་བ་དང་། གྲངས་དང་། སྐྱོན་དང་། ཡོན་ཏན་ནོ། །
དབང་ལ་ངོ་བོ་དང་། བསྐུར་བའི་རིམ་པ་དང་། བསྐུར་ཐབས་དང་། སྐྱོན་
དང་། ཡོན་ཏན་ནོ། །འཕྲིན་ལས་ལ། ལྷག་པ་ཧོམ་གྱི་ལས་དང་། ལྷག་་
པ་རྫས་ཀྱི་ལས་དང་། ལུ་གུ་རྒྱུད་ཀྱི་ལས་དང་། ཡོན་ཏན་ནོ། །བསྒྲུབ་པའི་
ཐབས་ལམ་གྱི་རིམ་པ་ལ་གཉིས་ཏེ། བསྐྱེད་པའི་རིམ་པ་ཏིང་ངེ་འཛིན་ལྔའི་སྒོ་་
ནས་རིམ་པར་འཇུག་པ་དང་། རྫོགས་པའི་རིམ་པ་ཆོས་ཐམས་ཅད་དག་པ་་
གསུམ་དང་མཉམ་པ་རྣམ་པ་ལྔའི་ངང་དུ་སངས་རྒྱས་པ་དེ་རྟོགས་པའི་བཞིའི་ལམ་
གྱིས་ཡིད་ཆེས་ཏེ། དེ་ལ་མཚན་ཉིད་གསུམ་དང་དགོས་འབྲེལ་གྱིས་ལམ་མཚོན་་
ནས༑ བསྙེན་བསྒྲུབ་བཞིས་དོན་མཐར་ཕྱུང་སྟེ། བདུད་བཞི་ཡང་གདུལ་བས།
འབྲས་བུ་ལྷུན་གྱིས་གྲུབ་པར་འཇུག་གོ། །
དགོས་འབྲེལ་ནི། ཐུན་མོང་དང་ཐུན་མོང་མིན་པའི་ཚུལ་གྱིས་གཉིས་ཏེ།
དེ་ཡང་། བརྗོད་འབྲེལ་དགོས་དང་ཡང་དགོས་པའི། །རྒྱུད་ཀྱི་ཡན་ལག་བཞི་
རུ་འགྱུར། །ཅེས་པས། ཐུན་མོང་ལམ་གྱི་རྒྱུད་ནི་བརྗོད་པར་བྱེད་པའོ། །
རྒྱུད་གཉིས་ནི་བརྗོད་བྱའོ། །གླེང་གཞི་ཚོགས་ནས་གླེང་བསླང་བ་ནི་ཐབས་དེ་་་་
ལས་རྒྱུད་འདི་སྣང་བ་ནི་ངེས་པར་འབྱུང་བའོ། །ལམ་གཉིས་ནི་རྒྱུ། མི་ཟད་་
པ་རྒྱན་གྱི་འཁོར་ལོ་ནི་འབྲས་བུའོ། །རྒྱུད་ཀྱི་དངོས་པོ་བདུན་ནི་དགོས་པའོ།
མི་ཟད་པ་རྒྱན་གྱི་འཁོར་ལོ་ནི་དགོས་པའི་ཡང་དགོས་པའོ། །ཐུན་མོང་མ་ཡིན་་
པར་ན། ཐིག་ལེ་ཆེན་པོ་ཐབས་དང་བཅས་པ་ནི་བརྗོད་པར་བྱེད་པའོ། །ཐིག་
ལེ་བཅུ་དྲུག་གི་བདེ་བ་ནི་བརྗོད་པར་བྱའོ། །བྱེད་པ་སྡོམ་པ་རླུང་དང་བཅས་པ་
ནི་ཐབས་སོ། །དེས་རང་བཞིན་གསང་བའི་སྙིང་པོ་མྱོང་བ་ནི་ཐབས་ལས་བྱུང་་་


རྒྱུད་རྒྱལ་པོ་ཆེན་པོ་དཔལ་གསང་་བའི་སྙིང་པོའི་འགྲེལ་པ་ཞེས་བྱ་བ། 
བའོ༑ །ཐིག་ལེ་བཞི་བཅུ་རྩ་གཉིས་ནི་རྒྱུའོ། །ཡེ་ཤེས་བཞི་བཅུ་རྩ་གཉིས་་་
མངོན་དུ་ཤར་བ་ནི་འབྲས་བུའོ། །སེམས་ལྔ་རྒྱུན་ཏུ་བསྐྱེད་པ་ནི་དགོས་པའོ། །
བཅུ་དྲུག་ཆ་ལ་རྫོགས་པའི་ཡེ་ཤེས་ཆེན་པོ་ནི་དགོས་པའི་ཡང་དགོས་པའོ། །
རྒྱུད་ཡོངས་སུ་གཏད་པ་ནི་གཉིས་ཏེ། དེ་ལ་གདམ་པ་ནི་རང་བཞིན་
གསང་བའི་སྙིང་པོ་ལ། སྩོལ་བ་རིལ་བྲལ་བར་གདམས་པའོ། །གཏད་པ་ལ་་་
གཉིས་ཏེ། སྡུད་པ་པོ་ལ་ཟུང་ལ་སྤྲོས་ཤིག་པ་དང་། རྣལ་འབྱོར་པ་ལ་ཡོན་་་་་
ཏན་བརྗོད་དེ་ཟུང་ཅིག་པའོ། །ས་གཅོད་ཀྱི་དྲངས་དེ་དག་དཀྱུས་ཀྱི་ཐད་དཀར་
ངོ་སྤྲད་ནས་བསྟན་ཏོ། །
དབང་པོ་ཐ་མའི་དོན་དུ། གསང་སྔགས་ཀྱི་སྤྱིའི་རྒྱུད་ཀྱི་བཤད་ཐབས་
བཅུ་ཡིས་འབྲུ་གཉེར་དབྱེའོ། །དེ་ལ་བཅོམ་ལྡན་འདས་དཔལ་ཀུན་ཏུ་བཟང་པོ་
ལ་ཕྱག་འཚལ་ལོ། །ཞེས་བྱ་བ་ནི། སྡུད་པ་པོས་ཚིག་གཉེར་བ་དེའི་ཚེ་རང་གི་
སྟོན་པ་ལ་མཆོད་པའོ། །འདི་སྐད་བཤད་པའི་དུས་ན། ཞེས་བྱ་བ་ནི། ཐུན་
མོང་མ་ཡིན་པའི་གླེང་གཞི་སྟེ། གཞུང་གཞན་ལས་ཁྱད་པར་གྱུར་པའི་ཕྱིར།
སྒྱུ་འཕྲུལ་ཐལ་བའི་རྒྱུད་ལས། འདི་ཞེས་ཉེ་བར་མཚོན་པ་ནི། །ཨེ་སོགས་
རྣམས་བཞི་དབྱིངས་ཅན་གནས། །སྐད་ཅེས་གསལ་བྱེད་ལས་མིང་ཅན། །བཾ་
དབྱིབས་ཐིག་ལེར་བཅས་སྟོན་པའོ། །མ་དང་མ་ནུ་སྡོམ་བྱེད་ཡིན། །ལས་ཅན་
རྣམས་ཤེས་དེ་དག་ལ། །གསལ་བར་གོ་བར་བཤད་པར་འདོད། །པ་སྒྲ་དོན་
དམ་ངེས་པའི་རྒྱུད། །ཡ་ན་ཐེག་ཆེན་འདི་ཡིན་ནོ། །དུས་ནི་བསམ་གྱིས་མི་
ཁྱབ་དུས། །ན་མ་དེ་མིང་ཞེས་བྱའོ། །ཞེས་འབྱུང་ངོ་། །དེ་ལ་ཉེ་བར་མཚོན་
པ་ནི་གནས་ཏེ། ཁྱམས་དང་། སྒོ་དང་། བྱའི་གདོང་དང་། ཟ་མ་ཏོག་


རྣམས༑ དྲག་རྒྱས་ཞི་དབང་དུ་གནས་པ་ནི། སངས་རྒྱས་རིལ་གྱི་བཞུགས་
གནས་སུ་གནས་སོ། །གུ་ཡ་བཛྲ་དབུར་རྫོགས་པའི་ཐིག་ལེ་དང་བཅས་པའི་ནི་མ་
ལུས་པའི་བྱེད་པ་པོའི་ཕྱིར་སྟོན་པའོ། །མ་ནི་མ་ད་ན་སྡོམ་བྱེད་དེ་སེམས་ལྔས་
གླང་བའི་ལས་ཀྱིས་མ་ནུ་ན་ཡིད་དེ། རྣམ་པར་ཤེས་པའི་རྒྱལ་པོ་དང་། རྡོ་
རྗེ་མཐོང་བ་ལ་སོགས་པས་ཕྱིན་ཅི་མ་ལོག་པར་གོ་བ་ནི་བརྗོད་པ་དང་འདྲ་བའི་
ཕྱིར༑ འཁོར་ལ་བཤད་དོ་བར་ཐ་སྙད་དུ་འདོགས་སོ། །གོ་བ་ཉིད་གང་་
སྙམ་པ་ལ། བ་བ་ར་མ་ཏ་ན་དོན་དམ་པ་བྱང་ཆུབ་ཀྱི་སེམས་ཏེ། སེམས་
ལྔའི་ཐ་མ་སྐད་ཅིག་མ་བཅུ་དྲུག་པའི་བྱང་ཆུབ་སེམས་མཐས་མ་རེག་པ་ནི། མ་
ཧ་ཡ་ན་ན་ཐེག་པ་ཆེན་པོ་སྟེ། རྒྱུད་འདིའོ། །དེའི་དུས་ནི་གཅིག་ཏུ་
བརྗོད་དུ་མེད་པས། བསམ་གྱིས་མི་ཁྱབ་པའི་དུས་ཞེས་བྱ་བར་ཐ་སྙད་
འདོགས་སོ། །དེ་ནི་གདུལ་བྱ་ལས་ཐ་མ་རྣམས་ཀྱི་དོན་གྱི་ཕྱིར། ཐུན་མོང་
མ་ཡིན་པའི་གླེང་གཞིའོ།། །།
ད་ནི་ཐུན་མོང་གི་གླེང་གཞི་སྟོན་པའི་རང་བཞིན་ཏེ། རྒྱལ་བ་དྲུག་པའི་་
ཡོན་ཏན་མཐའ་ཡས་པ་ཡང་མདོར་བདུན་དུ་བསྡུ་སྟེ། དེ་བཞིན་གཤེགས་པ་་
ཞེས་བྱ་བ་ནི། གཉིས་སུ་མེད་པའི་རིག་པ་རང་བྱུང་གི་ཡེ་ཤེས་ནི། མ་བཅོས་
པར་རིལ་ལྷུན་གྱིས་གྲུབ་པའི་ཕྱིར། དེ་བཞིན་ཉིད་དོ། །དེར་སོན་པ་ནི་ངོ་བོ་
ཉིད་དུ་གྱུར་པས། གཉིས་དང་བྲལ་བའི་ཕྱིར་དེ་བཞིན་ཉིད་དུ་གཤེགས་པ་ཡང་།
སྣ་ཚོགས་ཞེན་ལས་གྲོལ་བར་ཟད་ཅེའོ། །ཡང་དག་པར་རྫོགས་པ་ཞེས་བྱ་བ་ནི།
གཉིས་སུ་མེད་པའི་བྱང་ཆུབ་ཀྱི་སེམས་ནི་རིལ་ངོ་བོར་གྱུར་པས། སྤངས་པ་མི་་་
དམིགས་པའི་ཕྱིར་ཡང་དག་པའོ། །དེ་ཉིད་ཀྱི་ཕྱིར་ཐམས་ཅད་འབྲས་བུར་
རང་སྣང་བར་ཡང་བཞུགས་སོ། །སངས་རྒྱས་ཞེས་བྱ་བ་ནི། ས་པ་ལ་སོགས་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
པའི་ལྟ་བ་ངན་པ་ཐམས་ཅད་དང་བྲལ་བའི་ཡེ་ཤེས་མཐའ་དབུས་མེད་པར་བརྡལ་་
བས་ཡེ་ཤེས་བླ་མའི་ས་མངོན་དུ་བྱས་པའོ། །བཅོམ་ལྡན་འདས་ཞེས་བྱ་བ་ནི།
ཉོན་མོངས་པ་ལ་སོགས་པ། མི་མཐུན་པ་ཉིད་རང་རིག་ཏུ་གསལ་བས། དེ་
དག་འབྲས་བུར་མངའ་མཛད་ཀྱང་། ངོ་བོ་ཉིད་འདི་འདྲར་མི་རྙེད་པས་སྤྱོད་
ཡུལ་དུ་བྱར་མེད་པའི་ཕྱིར་རོ། །ལོངས་སྤྱོད་ཆེན་པོ་ཞེས་བྱ་བ་ནི། ཐམས་
ཅད་ཀྱི་རོ་མྱང་ཡང་། བདག་ཉིད་ཆེན་པོའི་ཕྱིར། སྤྱོད་ཡུལ་དང་བྲལ་བས་
གཞན་ལས་ཁྱད་པར་དུ་གྱུར་པས་ཆེན་པོའོ། །ཕྱོགས་བཅུ་དུས་བཞིའི་དེ་བཞིན་
གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་བདག་ཉིད། ཅེས་
བྱ་བ་ནི། ཐ་སྙད་གཉིས་ཀྱིས་བསྡུས་པའི་དེ་བཞིན་གཤེགས་པ་རིལ་གྱིས་ཡོན་
ཏན་བརྗོད་པ་ལས་འདས་པ་ཡང་། མདོ་ཉི་ཤུ་རྩ་ལྔར་འདུས་ཏེ། དེ་དག་
ཡང་དག་པར་རྫོགས་པའི་ཕྱིར། རྒྱལ་བ་དྲུག་པའི་ཁྱད་པར་ལས་སྣང་བས།
སངས་རྒྱས་ཀུན་གྱི་སྤྱི་གཟུགས་ཅན་དང་། རིགས་ཐམས་ཅད་ཀྱི་བདག་པོ་ཞེས་
ཐ་སྙད་དུ་འདོགས་སོ། །མ་ལུས་མི་ལུས་ལུས་པ་མེད་པ་ཐམས་ཅད་དང་། སོ་
སོ་མ་ཡིན་ཐ་མི་དད་དབྱེར་མེད་པའི་རང་བཞིན་ཏེ། ཞེས་བྱ་བ་ནི། དུས་
གསུམ་གྱིས་བསྡུས་པའི་སེམས་ཅན་དང་། ཆོས་ཐམས་ཅད་དང་བསྡུ་བ་ནི་སུ་
ཞིག་སྙམ་པ་ལ། དྲུག་པའི་དེ་བཞིན་གཤེགས་པ་སྟེ། དེ་དག་རིག་པ་སྒྱུ་མའི་
ཕྱིར་དང་། སེམས་ཉིད་དུ་མ་སྐྱེས་པ་དང་། བདེན་པ་གཉིས་ཀྱི་ཐ་སྙད་ལས་
འདས་པར་གཅིག་པ་སྟེ། ཀུན་ཀྱང་དེ་འདྲ་བའི་ཕྱིར། །གཉིས་སུ་མེད་པ་དང་།
སྙིང་རྗེ་ཆེན་པོའོ། །ཞེས་བྱ་བ་ཁོ་ནའོ། །དེའི་གནས་གང་སྙམ་པ་ལ། འོག་
མིན་གྱི་གནས་མཐའ་དང་དབུས་མེད་པ་ན། ཞེས་བྱ་བ་ནི། རང་བཞིན་
གཏན་ཏེ། དེ་ཡང་། གཙང་མའི་རིགས་དག་སྤངས་པ་ཡི། །འོག་མིན་


ཆེན་པོའི་གནས་མཆོག་ན། །རིགས་བདག་ཕྱག་རྒྱ་ལྷུན་གྲུབ་སྐུ། །གཅིག་དང་
དུ་མ་རྣམས་སྤངས་པ། །སངས་རྒྱས་ཀུན་གྱི་སྤྱི་གཟུགས་ཏེ། །གདོད་ནས་ཐེག་
མཆོག་མཛོད་ཉིད་ཕྱིར། །སྒྲིབ་པ་མཐའ་སྤངས་གདུལ་བྱ་ལ། །སྐད་ཅིག་
གཅིག་གིས་སྣང་བར་མཛད། །ཅེས་པས། ཡུལ་ཁྱད་པར་ཅན་དེ་ནི། རང་
རིག་པ་ཁོ་ནའི་ཕྱིར་མཐའ་དབུས་དང་བྲལ་བའོ། །གཞི་ཚད་མེད་པའི་ཡེ་ཤེས་ཀྱི་
འཁོར་ལོ་གསལ་བ་ལ། ཞེས་བྱ་བ་ནི། འོག་གི་འཁོར་ལོ་ཆེན་པོ་ནི་ཡེ་ཤེས་ཀྱི་
ཕྱིར་གདུལ་བྱའི་སྣང་བས་ཚད་གཟུང་དུ་མེད་དེ། དེ་ཡང་ཡེ་ཤེས་ལྔའི་རྩལ་རང་
སྣང་བའི་ཕྱིར་ཕན་ཚུན་དུ་གསལ་ལོ། །གཞན་གྱི་རྒྱུ་ཅི་སྙམ་པ་ལ། །ཡེ་ཤེས་
རིན་པོ་ཆེ་འབར་བའི་གཞལ་ཡས་ཁང་། ཞེས་བྱ་བ་ནི། གནས་ཀྱི་རྒྱུད་
ཡང་རང་རིག་པ་ཉིད་ཁ་དོག་དང་དབྱིབས་སུ་སྣང་བ་ནི་ཐ་སྙད་དུ་རིན་པོ་ཆེ་སྟེ།
ལས་ཀྱང་མི་འདོད་པ་མ་ཡིན་ནོ། །རྒྱ་ཕྱོགས་བཅུར་ཡོངས་སུ་མ་ཆད་པ།
ཞེས་བྱ་བ་ནི། རང་བཞིན་ཏེ། རྒྱུའི་ཕྱིར་ཡེ་ཤེས་ཉིད་མཐའ་ཀུན་དང་བྲལ་བ་
ནི༑ དེ་བཞིན་གཤེགས་པའི་སྣང་བར་འགྱུར་རོ། །དེའི་ཕྱིར་ཕྱལ་བར་འགྱུར་
རོ་སྙམ་པ་ལ། ཡོན་ཏན་དཔག་ཏུ་མེད་པ་རྒྱས་པའི་ཕྱིར་གྲུ་བཞིར་གྱུར་པ་ཞེས་་
གསུངས་ཏེ། ཡེ་ཤེས་ཀྱི་ཕྱིར་འབྲས་བུ་ཆོས་རིལ་ལྷུན་གྱིས་གྲུབ་པ་དེ་ཉེ་བར་་་
མཚོན་པའོ། །ལྷག་པའི་ཡེ་ཤེས་རིན་པོ་ཆེའི་གློ་འབུར་གྱིས་མཛེས་པ། ཞེས་བྱ་
བ་ནི། གང་རྟོགས་པའི་ཡེ་ཤེས་ནི་བྱེ་བྲག་མངོན་དུ་སྣང་བས་དེ་ཉིད་ཀྱི་རྩལ་གློ་
འབུར་བཞིར་སྣང་བ་ནི་ཁ་དོག་གིས་རྒྱན་ལྟ་བུར་མཛེས་པའོ། །རྩེ་མོ་ཕྱོགས་་
བཅུ་དུས་བཞིའི་སངས་རྒྱས་ཀྱི་དཀྱིལ་འཁོར་མ་ལུས་པ་ཐམས་ཅད་སོ་སོ་མ་ཡིན་ངོ་
བོ་ཉིད་གཅིག་པའི་ཡེ་ཤེས་ཀུན་ཏུ་འཁྱིལ་བ། ཞེས་བྱ་བ་ནི། ཟླུམ་པར་མཐོ་་
བ་ཉིད་རང་རིག་པ་ཉིད་ཞིང་ཁམས་ཐམས་ཅད་དུ་སྣང་བས། ཐམས་ཅད་རང་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

རིག་ཏུ་གྱུར་པ་ནི། གང་དུ་ཡང་མི་གནས་པའི་ཡེ་ཤེས་ཆེན་པོ་སྟེ། སྣང་བ་
གཉི་ག་ལས་མ་འདས་པའོ། །ཡེ་ཤེས་བསམ་གྱིས་མི་ཁྱབ་པའི་ཡེ་ཤེས་རིན་པོ་
ཆེའི་དབྱིབས་དང་། ཁ་དོག་ལ་སོགས་པ་རྣམ་པ་ཐ་དད་པའི་བྱེ་བྲག་དང་།
ཁྱད་པར་དུ་གྱུར་པ་ཞེས་བྱ་བ་ནི། ཡེ་ཤེས་ཀྱི་ལས་ཀྱི་སྐབས་ལས་བྱེ་བྲག་བསམ་
གྱིས་མི་ཁྱབ་པར་སྣང་བ་ཉིད་སྣ་ཚོགས་ཀྱི་དབྱིབས་དང་འོད་ཟེར་དང་སྤྲུལ་པའི་་་
རྣམ་པ་ལྟ་བས་མི་ངོམས་པར་རྫོགས་པར་སྣང་ངོ་། །པགས་པ་ཚད་དཔག་ཏུ་་་་
མེད་པ། ཞེས་བྱ་བ་ནི་ལམ་གཞན་ལས་འདི་འཕར་བ་དང་། འདི་ཉིད་ཐུག་་
པ་མེད་པའི་ཕྱིར། སྒོ་ལ་སོགས་པའི་རིམ་པ་དང་། བུམ་པ་སངས་རྒྱས་ཀྱི་སྤྱི་
གཙུག་ལྟ་བུར་གནས་པའོ། །ཡེ་ཤེས་རིན་པོ་ཆེ་སྣ་ཚོགས་ཅེས་པ་ནས་ཀླུབས་པའི་
མཐར་ཐུག་པ་ནི། ཡེ་ཤེས་ཆེན་པོ་སྣང་སྟོང་གཉིས་སུ་མེད་ཐུགས་རྗེ་སྤྲུལ་པ་རྒྱུན་
དང་ལྡན་པ་དང་། བདེན་པ་གཉིས་མི་ཕྱེད་པ་དང་། ཐབས་སྣ་ཚོགས་མ་་
འདྲེས་པ་དང་། གང་ཡང་མ་སྤངས་པ་ལོངས་སྤྱོད་ཆེན་པོའི་ཕྱིར། རྒྱན་དེ་་་
དག་གིས་མཛེས་པ་ཡང་འཁྲིགས་པ་དང་འདུས་མ་བྱས་ཏེ། ཡེ་ཤེས་ཀྱི་ཕྱིར་ཕྱི་་་
ནང་མེད་པར་གསལ་བ་ནི། །གསེར་གྱི་སྦུ་གུར་རིན་པོ་ཆེ་ཟེའུ་བཅུག་པ་ལྟ་བུའོ། །
རྣམ་པར་ཐར་པ་བཞིའི་སྒོ་ནས་འཇུག་པའི་སྒོ་ཁྱུད་ཅན། ཞེས་བྱ་བ་ནི། ཡེ་་
ཤེས་ཆེན་པོའི་མཐའ་ཀུན་དང་བྲལ་བ་རང་གི་མཚན་ཉིད་མེད་པ་ལ་འབྲས་བུ་རིལ་
ཚང་བས་འདོད་པ་དང་བྲལ་བ་ཉིད་ཅིར་ཡང་སྣང་བའི་ཕྱིར། སྟོང་པ་ཉིད་ལ་་་
སོགས་པའི་སྒོ་བཞི་མ་འདྲེས་ལ། ཡོངས་སུ་རྫོགས་པར་རྟོགས་པ་ནི། ཨ་ཏི་ཡོ་
གར་འཇུག་གོ། །ཞེས་ཐ་སྙད་དུ་འདོགས་པས་སྒོ་བཞི་ཁ་དོག་གིས་གསལ་བའོ། །
རྣམ་པར་ཐར་པ་བརྒྱད་ཀྱི་རྟ་བབས་དང་ལྡན་པ། ཞེས་བྱ་བ་ནི། འདས་མ་
ཐག་པ་ཉིད་ཐེག་པ་བརྒྱད་ལ་སྦྱངས་པ་ལས་སྣང་བའི་ཕྱིར་ཉེ་བར་མཚོན་པ།


ཞབས་དང་མ་ཆགས་ཟ་ར་ཚགས། །སྣ་འཕྱོང་ཚུན་འཕྱང་ཕྲེང་བ་དང་། །སྣ་
ཚོགས་ཁྱུང་མགོ་རིམ་པར་འཁྲིགས་ཤེའོ། །ཕྱི་དང་ནང་མེད་པ་ཀུན་ཏུ་ཡང་ནང་
དུ་གྱུར་པ་ན་ཞེས་བྱ་བ་ནི། རང་རིག་པ་ནི། བདག་ཉིད་ཆེན་པོའི་ཕྱིར་
གསལ་བར་བྱ་བ་མི་དམིགས་པས། མཐའ་མེད་པ་ལ་ཕྱི་ནང་ཡོད་པར་མི་འགྱུར་
བ་ནི། དེ་བཞིན་གཤེགས་པའི་སྣང་བ་སྟེ། རང་བཞིན་ནོ་ཞེས་བྱ་བའོ། །མི་
འཇིགས་པ་སེང་གེ་ཞེས་པ་ནས། གདན་ལ་ཞེས་པ་མཐར་གཏུག་་ པ་ནི། ཡེ་
ཤེས་ཆེན་པོ་མངོན་དུ་བྱས་པའི་རིག་པ་ནི་འབྲས་བུའི་ཆོས་བཞི་དང་། བཅུ་
གཉིས་གཉིས་དང་། ཐམས་ཅད་མཁྱེན་པ་ཉིད་རྫོགས་པས། ཡང་དག་པར་
རྫོགས་པའི་སངས་རྒྱས་སུ་བསྟན་ཅིང་ངེས་པར་བྱས་པ་ཡང་ཐེག་པ་བརྒྱད་ཀྱིས་
ངེས་པར་འབྱུང་བའི་ཕྱིར། སེང་གེ་ལ་སོགས་པ་སྨོན་ལམ་གྱི་བྱང་ཆུབ་སེམས་
དཔའ་གཅིག་ཀྱང་བརྒྱད་བརྒྱད་དོ། །རང་བཞིན་གྱིས་འོད་གསལ་བ་ཉི་ཟླའི་
དཀྱིལ་འཁོར་དང་། ཞེས་བྱ་བ་ནི། རང་རིག་པ་ཅིར་ཡང་མ་སྐྱེས་པ་ཉིད་
ཀུན་ཏུ་སྣང་བས། ཐབས་དང་ཤེས་རབ་གཉིས་སུ་མེད་པའི་ཕྱིར་ཉི་ཟླ་བརྩེགས་
མ་སྟེ། ཐིག་ལེ་ཆེན་པོ་དང་ས་བོན་ནི། ཐམས་ཅད་ཀྱི་བྱེད་པ་པོའི་ཕྱིར་
བདག་པོ་དང་རྡོ་རྗེ་སྟེ། དབུས་ན་ཟླ་བ་བླར་གནས་སོ། །གོས་པ་མེད་པདྨ་
རིན་པོ་ཆེའི་གདན་ལ། ཞེས་བྱ་བ་ནི། སྣང་སྟོང་གཉིས་དང་བྲལ་བའི་རིག་པ་
ནི་གང་དུ་ཡང་མ་ངེས་པས་ཅིས་ཀྱང་མ་གོས་པ་དང་། ཅི་བྱས་ཅི་སྣང་བ་རིལ་་
གཞན་དུ་མི་གཡོ་བར་བྱེད་པའི་དཔེ་རིན་པོ་ཆེ་ཆུ་འདང་ལྟ་བུ་དེ་ཉིད་ཡོན་ཏན་དུ་
སྣང་བའི་ཕྱིར། རིན་པོ་ཆེ་སྣ་ཚོགས་ཀྱི་ཁྲི་རྐང་བཏེག་པའི། གདུང་རེ་རེ་ལ་་
མཛོད་བདུན་བདུན་ཏེ། དེས་པདྨ་སྣ་ཚོགས་བཏེག་པའོ། །དེ་དག་ནི་གདུལ་
བྱའི་སྣང་བས་གཉིས་སུ་ཡང་འགྱུར་ཏེ། ཐལ་བའི་རྒྱུད་ལས། བཅུད་འདུས་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ
.
ཐིག་ལེ་ཆེན་པོ་ཉིད། །སྣང་དང་སྟོང་པ་ལ་སོགས་པ། །བརྗོད་བྱ་མ་ལུས་་་་
རྫོགས་པར་སྣང་། །རྟོག་ཚོགས་སངས་རྒྱས་བཞི་བཅུ་ལྔ། །སྣང་བས་ཕྱེ་ཕྱིར་་
གཉིས་སུ་མེད། །དེ་གནས་པདྨ་རིམ་གསུམ་པོ། །གཉིས་གསུམ་བརྒྱད་ཀྱི་ཁྱད་
པར་ཅན། །ཐ་མ་གནས་དང་ཡོན་ཏན་གྱིས། །མངོན་པར་མཐོ་བས་འོག་མིན་
ཏེ༑ །ལས་དང་བཅུད་ཀྱིས་མཐའ་བྲལ་བ། །ཡེ་ཤེས་བཞི་ལ་དཔག་མི་རིག །
དགོས་པ་འབྱུང་ལྡན་རིན་པོ་ཆེ། །ཡེ་ཤེས་ལྔ་ཡི་འཁོར་ལོས་བསྐོར། །སངས་་
རྒྱས་ངོ་བོ་སྣོད་བཅུད་ཀྱིས། །སྤྱི་བོ་ཤིན་ཏུ་འཁྱིལ་བར་གནས། །ཡུངས་ཀར་་
སོར་གྱིས་སྤགས་པ་ནི། །ས་ཡ་བཅུ་གསུམ་བདེ་བས་བརྒྱན། །འདོད་ཡོན་ཁྱད་
པ་ ཅན་གྱིས་མཛེས། །གང་ཡང་བདེ་བྱེད་ཕྱི་ནང་བྲལ། །བདེ་བ་ཆེན་པོའི་རོ་
ཉིད་ལའང་། །འབྲས་བུའི་ཆོས་ཀུན་རྫོགས་པར་ལྡན། །བྱང་ཆུབ་མཆོག་ཏུ་ཉི་
ཟླ་ཤར། །དེ་ཉིད་བཞུགས་གནས་ཡིན་པར་བཤད། །ཅེས་འབྱུང་ངོ་། །སྒོ་
ལ་སོགས་པ་ཇི་ལྟ་བུ་སྙམ་པ་ལ། རྒྱས་པའི་རྒྱུད་ལས། ནུབ་ཕྱོགས་འོག་མིན་
གནས་མཆོག་ཏུ། །མ་ཆགས་པདྨའི་གདན་བཏིང་་བ ། །དུས་གསུམ་རྒྱལ་བ་
བཞུགས་པའི་གནས། །རྣམ་པར་ཐར་པའི་སྒོ་བཞི་ལ། །ཕྱག་རྒྱ་བཞི་དང་ངེས་
པར་ལྡན། །དབང་དང་སྐལ་མེད་གསང་བའི་ཕྱིར། །ནང་གཏན་ཕྱི་རིམ་
ལྕགས་དང་ལྡན། །ཅེས་གསུངས་ཏེ། བླ་མ་འཆད་པར་འགྱུར་རོ། །
སྐུ་མདུན་དང་རྒྱབ་མེད་པར། ཐམས་ཅད་དུ་ཞལ་ཐལ་ལེ་བར་གསལ་ཞིང་།
ཞེས་བྱ་བ་ནི། སྟོན་པའི་ངོ་བོ་དང་སྐྱེས་བུའི་མཚན་ཉིད་ཐུན་མོང་དུ་བསྟན་ཏེ།
དྲུག་པ་ལ་སོགས་པའི་དེ་བཞིན་གཤེགས་པ་ནི། ཡེ་ཤེས་ཁོ་ནའི་ཕྱིར
།
གདུལ་བྱའི་སྣང་བ་ལྟར་མ་ཡིན། ཐམས་ཅད་དུ་ཡང་ཞལ་ལོ། །མཚན་དང་
དཔེ་བྱད་དུ་ལྡན་པ་ཞེས་བྱ་བ་ནི། འཁོར་ལོ་ལ་སོགས་པ་ཐུན་མོང་པའི་ཆོས་


དེ་ཉིད་ཡོན་ཏན་འཕྲིན་ལས་ཀྱི་བྱེ་བྲག་སུམ་ཅུ་གཉིས་དང་། ཡེ་ཤེས་ཀྱི་ཁྱད་
པར་བརྒྱད་ཅུར་སྣང་བའི་ཕྱིར། གང་ཡང་མ་སྤངས་པའོ། །ཞེས་བྱ་བ་ཁོ་ནའོ།།
བསམ་གྱིས་མི་ཁྱབ་པ་ཐམས་ཅད་དུ། སྐུ་གསུང་ཐུགས་སྣ་ཚོགས་ཀུན་ཏུ་སྣང་བ་
ཞེས་བྱ་བ་ནི། ཁྱབ་པ་དང་རྫོགས་པའི་ཕྱིར། མཐའ་ཡས་པའི་གདུལ་བྱའི་ངོ་
ལ་ཞི་ཁྲོ་ལ་སོགས་པའི་སྐུ་གསུང་ཐུགས་ཀྱི་མཛད་པ་གང་ཡང་མ་ངེས་པར་སྣང་བའོ།
ཐབས་དང་ཤེས་རབ་ཀྱི་ཞབས་གཉིས་མཉམ་པ་ཡི། བརྟུལ་ཤུགས་ཀྱི་སྐྱིལ་མོ་་
ཀྲུང་དུ་བཞུགས་པ་ཞེས་བྱ་བ་ནི། བདེ་བ་ཆེན་པོའི་སྤྱོད་པས་གདུལ་བའི་ཕྱིར།
རྡོ་རྗེའི་སྐྱིལ་མོ་ལ་ཤེས་རབ་ཀྱིས་འཁྱུད་པ་དང་། རྩེ་མོ་སྤྲད་པའི་བདེ་བ་ལ་རྒྱུ་་
འབྲས་རིལ་མཉམ་པར་རྫོགས་པའི་ཕྱིར། མི་འགྱུར་བར་བཞུགས་སོ། །ཡེ་་
ཤེས་དྲུག་གི་ཕྱག་ཡེ་ཤེས་རིན་པོ་ཆེའི་ཕྱག་རྒྱ་འབར་བ་ཅན་ཞེས་བྱ་བ་ནི། དེ་་་
བཞིན་ཉིད་དེ་ཡེ་ཤེས་སུ་རང་སྣང་བ་ནི། ཡུལ་ཤིན་ཏུ་རྣམ་པར་དག་པས་མིང་་
གསུམ་དང་ལྡན་ཏེ། ཐུན་མོང་དང་ཐུན་མོང་མིན་པ་བཞི་དང་ལྔ་རྫོགས་པའི་་་་
རྩལ་ཉིད་ཅིར་ཡང་མི་འགག་པས། དོན་མཛད་པའི་ཕྱིར། རྡོ་རྗེ་ལ་སོགས་
པའི་འོད་ཟེར་དང་བཅས་པར་འཛིན་པའོ། །སྐུ་གསུང་ཐུགས་བསམ་གྱིས་མི་
ཁྱབ་པའི་དབུ་གསུམ་དང་ལྡན་པ་ཞེས་བྱ་བ་ནི། རྣམ་པར་ཐར་པ་གསུམ་ཆུབ་་་
པའི་རིག་པ་ནི། སྐུ་གསུང་ཐུགས་སུ་རང་སྣང་བ་སྟེ། དེ་གཅིག་ཀྱང་གསུམ་་་
གསུམ་ལ་སོགས་པའི་ཕྱིར། གྲགས་དང་བྲལ་བ་ཡང་གདུལ་བྱའི་སྣང་བས་གསུམ་
ཁོ་ནའོ། །དེ་དག་གདུལ་བྱའི་སྐབས་ཀྱིས་གཉིས་སུ་འགྱུར་ཏེ། ཐལ་བའི་རྒྱུད་
ལས༑ བཅུད་ལྔ་ཡེ་ཤེས་ཁོ་ནའི་ཕྱིར། །དངས་སྙིགས་མེད་པར་ཀུན་ཏུ་གསལ།།
སྒྲ་དབྱངས་གསུང་གི་གནས་བཞི་ཡིས། །དབྱེ་བས་གསུམ་གསུམ་ངོས་གཉིས་དང་།།
བཞི་བཅུ་གཉིས་སུ་འགྱུར་བ་ཡིན། །ས་ཡ་བཅུ་གསུམ་ལ་སོགས་པར། །སྐྱེ་་་་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

འགག་གནས་པའི་ངོ་བོ་ཡང་། །རྟེན་ཅན་ཇི་བཞིན་རྟེན་དེ་བཞིན། །ཉི་
ཟླ་ཐབས་དང་ཤེས་རབ་ཀྱིས། །རོ་གཉིས་མཉམ་པར་དུས་གསུམ་བཞུགས། །
དངས་མའི་ཐིག་ལེ་ཆེན་པོ་ཡི། །བདེ་བས་དངོས་པོ་འང་ཡེ་ཤེས་སྣང་། །
ཞེས་འབྱུང་ངོ་། །འཕྲོ་ཚོལ་བ་ནི་གང་ཞེ་ན། །ཞེས་བྱ་བ་ནི། ཐུན་མོང་
བསྟན་པའོ།། །།
བཅོམ་ལྡན་འདས་དེ་བཞིན་གཤེགས་པ་ཞེས་པ་ནས། འདུ་བྱེད་ཀྱི་རྒྱལ་
པོའི་བར་དུ་ནི། སྐྱེས་བུ་རང་བཞིན་གཉིས་སུ་མེད་པའི་འཁོར་ཏེ། མཚན་
ཐུན་མོང་བ་གཉིས་ནི་སྔར་ཐལ་ཏེ། ཀུན་གཞི་ལ་སོགས་པ་དང་རྟོག་པ་ལྔ་སྨོས་
པ་ནི་རང་བཞིན་ཡིན་པ་དང་། ཐུན་མོང་མ་ཡིན་པའི་ཕྱིར་སྨོས་པ་སྟེ། དེ་
དག་དཀར་དག་པར་ཆུད་པ་ལས། རྡོ་རྗེ་འཛིན་པ་ལ་སོགས་པར་སྣང་བའི་ཕྱིར་
རོ༑ །རང་བཞིན་ལས་ཁྱད་པར་མངོན་དུ་བྱས་པ་དང་། ཟག་པ་མེད་པའི་
ལོངས་སྤྱོད་ཡོངས་སུ་རྫོགས་པའི་ཕྱིར་ན་རྒྱལ་པོ་ཞེས་བྱའོ། །དེ་དག་ཀུན་ཀྱང་
མཐིང་ག་དང་། དཀར་པོ་དང་། སེར་པོ་དང་། ལེབ་རྒན་དང་། ལྗང་
གུའི་མདོག་ཏུ་འཚེར་བ་ཞེས་བྱ་བ་ནི། རང་བཞིན་ལས་འདས་པའི་ཕྱིར་སྨོས་ཏེ།
ཡེ་ཤེས་ཀྱི་རྩལ་མ་འདྲེས་པ་ཉིད་ཅིར་ཡང་སྣང་བས་བལྟ་བས་མི་ངོམས་པའོ། །
དེ་དག་གདུལ་བྱའི་སྣང་བས་གཉིས་སུ་འགྱུར་ཏེ། ཐལ་བའི་རྒྱུད་ལས།
མཚན་ཉིད་ཀུན་བཅོམ་བདེ་ཆེན་པོ། །རང་གི་ངོ་བོ་མ་གྲུབ་པ། །རང་བཞིན་
ལྷན་ཅིག་སྐྱེས་པའི་ཕྱིར། །བཅོམ་ལྡན་དེ་བཞིན་གཤེགས་ཞེས་བྱ། །གཟུགས་
སོགས་ལྷག་པའི་ཐིག་ལེ་ནི། །ལས་དང་ཡོན་ཏན་སྔོན་ལྡན་ཕྱིར། །རིགས་ཀྱི་
བདག་པོ་ཉིད་དུ་བརྗོད། །བཅུད་ལྔ་ཁུ་བའི་ཐིག་ལེ་ནི། །རྒྱུ་དང་གནས་ཀྱི་ཁ་
དོག་ལྡན། །རོ་དང་ལས་ཀྱང་རང་བཞིན་ཏེ། །རང་གི་མཚན་ཉིད་ཀུན་ཏུ་


སྣང་། །ས་འབྱུང་ངོ་། །བཙུན་མོ་ཞེས་པ་ནས་སོགས་ཞེས་པའི་བར་དུ་ནི།
གང་ཞིག་སྤྱད་པར་བྱ་བ་ནི་བཙུན་མོ་སྟེ། དེ་དག་ཡོན་ཏན་གྱི་རྩལ་ཁྱད་པར་དུ་
གྱུར་པས་སོ། །ནམ་མཁའ་ལ་སོགས་པ་སྨོས་པ་རྗེས་སུ་མཐུན་ཏེ། རྒྱུར་གྱུར་
པ་ནི་སྐབས་ཀྱི་དབྱིངས་སོ། །བསྡུ་བ་ནི་ཚོགས་དང་མཐུན་པ་སྟེ། རྒྱུད་འདི་
ཐམས་ཅད་དུ་ཁས་ལེན་པའི་ཕྱིར། བུད་མེད་ཀྱི་དཀྱིལ་ན་གསུང་བརྗོད་པ་མེད་
པར་ཡང་བཞུགས་སོ། །ཆོས་ཀྱི་དབྱིངས་ཞེས་པ་ནས། ཞུགས་པའི་བར་ནི།
དཔེས་འཁོར་གྱི་ཚད་སྟོན་པ་སྟེ། རང་བཞིན་མངོན་དུ་བྱས་པ་དང་བདག་ཉིད་
ཆེན་པོའི་ཕྱིར། སེལ་མེད་པ་ནི་ཚད་ཁོ་ནའོ་ཞེས་བྱའོ། །དེ་དག་ཡང་ཐལ་
བའི་རྒྱུད་ལས། མཁའ་སོགས་ནང་གི་འབྱུང་ལས་སྣང་། །ཡེ་ཤེས་འབྱུང་ལྔའི་
ལས་དག་གིས། །སྐྱེད་ཕྱིར་དབྱིབས་སུ་བརྗོད་པ་སྟེ། །བཙུན་མོའི་དངོས་པོར་
དེ་འདོད་དོ། །ཐིག་ལེ་སྣོད་ཀྱི་ཁྱད་པར་གྱིས། །ཏིལ་གང་ལྟ་བུར་མཁའ་གང་
བ༑ །དཀྱིལ་འཁོར་ཚོགས་ཆེན་བརྗོད་མི་ལང་། །ཞེས་འབྱུང་ངོ་། །དེ་ནས་
བྱང་ཆུབ་ཆེན་པོ་ཞེས་པ་ནས། མྱོང་བར་བྱ་བ་ཞེས་པའི་བར་དུ་ནི། འདི་ན་
མ་རིག་པ་ཁྱད་པར་གྱིས་འཁོར་ཏེ། གདུལ་བྱ་ལས་མཐར་ཐུག་པ་ནི་དྲུག་པའི་་་
སངས་རྒྱས་ཀྱི་ཞིང་དུ་འགྱུར་ཏེ། དེ་དག་ས་གཞན་ལས་ཁྱད་པར་གྱུར་པས་ཆེན་
པོ་སྟེ། ལྟ་བའི་སྒྲིབ་པ་འཇོམས་པའི་ཕྱིར། ལས་ཀྱི་རྡོ་རྗེའོ། །མིག་ལ་སོགས་
པ་སྨོས་པ་རྗེས་སུ་མཐུན་ཏེ། སའི་སྙིང་པོ་དང་། ནམ་མཁའི་སྙིང་པོ་དང་།
སྤྱན་རས་གཟིགས་དང་། ཕྱག་ན་རྡོ་རྗེ་དེ་དག །ལ་སེ་དང་མ་ལེ་དང་། གླུ་
དང་གར་དང་ལྡན་པར་བཞུགས་སོ། །བྱང་ཆུབ་ཆེན་པོ་རྡོ་རྗེ་མཐོང་བྱེད་ཅེས་པ་
ནས༑ མ་བྱོན་པ་བྱ་བའི་བར་དུ་གཞན་ནི་བཤད་ཟིན་ཏེ། དུས་ནི་དབང་པོ་
དངས་མའི་ལས་ཀྱི་ཡུལ་གནང་བའི་གོ་འབྱེད་པའི་ཕྱིར་ཏེ། ཐབས་དང་ཤེས་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
རབ་ཏུ་སྨོས་སོ། །དེ་དག་ཀྱང་བྱམས་པ་དང་། སྒྲིབ་སེལ་དང་། ཀུན་ཏུ་་་་
བཟང་པོ་དང་། འཇམ་དཔལ་རྣམས། སྤོས་མེ་དང་། མེ་ཏོག་མར་མེ་་་་
བསིལ་བྱེད་མར་ལྡན་པའོ། །ཡང་ཐལ་བའི་རྒྱུད་ལས། མིག་སོགས་རང་གི་་་་
ཐིག་ལེ་ནི། །ལས་དང་ངོ་བོ་འབྲས་བུའི་ཕྱིར། །སེམས་དཔའ་ཆེན་པོ་ཉིད་དུ་
བརྗོད༑ །ཉེས་ཟད་བྱེད་ཕྱིར་རྡོ་རྗེ་སྟེ། །རང་གི་གནས་ཀྱིས་ཕྱེ་བའོ། །
གཟུགས་སོགས་ནང་ཉིད་ཕྱིར་སྣང་སྟེ། །རང་གི་རྩ་བཅུད་བཅས་པ་ལས། །
བདེ་བ་བསྐྱེད་པའི་བཙུན་མོའོ། །དུས་ནི་རླུང་གིས་གོ་ཕྱེ་སྟེ། །བྱམས་པ་ལ་་་་
སོགས་ཡེ་ཤེས་བཞི། །དེ་བདེ་རིམ་པས་སྐྱེ་བ་ཡང་། ཏིང་འཛིན་དབང་དུ་་
ངེས་པར་གསུངས། །ཞེས་འབྱུང་ངོ་།། །།
འཇོམས་པ་ཆེན་པོ་རེག་པ་ཞེས་པ་ནས། བཞུགས་སོ་ཞེས་པའི་བར་དུ་ནི།
སྐུ་གསུང་ཐུགས་ཀྱི་འཕྲིན་ལས་ཁོ་ནའི་ཕྱིར་ཏེ། གནོད་སྦྱིན་ལ་སོགས་པ་ལས་
ཁྱད་པར་དུ་གྱུར་པའོ། །ལུས་ཀྱི་རེག་པ་ལ་སོགས་པ་ནི་གསང་བའི་ཁམས་ཏེ།
གཞན་ཡང་དོར་བ་མ་ཡིན་ནོ། །རྟག་པ་ལ་སོགས་པ་ནི། དངོས་པོ་རྣམས་ལ་
ཕྱིན་ཅི་ལོག་པར་འཛིན་པའི་ཕྱིར་འབྲེལ་པ་སྟེ། སྨོས་པ་ནི། རྗེས་སུ་མཐུན་པ་
དང་། དེ་དག་མི་གནས་པར་བྱེད་པའི་ཕྱིར་རོ། །དེ་དག་ཀྱང་གཤིན་རྗེ་
གཤེད་དང་། སྟོབས་པོ་ཆེ་དང་། རྟའི་རྒྱལ་པོ་དང་། བདུད་རྩི་འཁྱིལ་
པ་རྣམས་སུ་ཡུམ་དང་འཁྲིལ་པས་རྔམ་པས་ཞལ་ཕྱིར་བལྟས་པའོ། །གཉིས་སུ་
མེད་པར་བཞུགས་སོ་ཞེས་བྱ་བ་ནི། རང་བཞིན་དང་ཐུན་མོང་མིན་པ་དང་།
བདག་ཉིད་ཆེན་པོ་དང་། གནས་ཀྱི་ཕྱིར་བཞག་པའོ། །ཐལ་བའི་རྒྱུད་ལས།
གསང་ཡུལ་དབང་པོ་རྣམས་ཤེས་རེག །ལུས་ཀྱི་ཆོས་བཞི་འདུས་སྤྱད་པས། །
མ་ལུས་འཇོམས་ཕྱིར་ཁྲོ་བོ་སྟེ། །མཚན་ཉིད་ལས་ཀྱིས་ཕྱེ་བ་ཡིན། །གསང་་


གསུམ་ཐབས་ཀྱི་སྤྱོད་པ་ཉིད། །རྟག་སོགས་མཚན་མས་ལས་བསྐྱེད་ཕྱིར། །
བཙུན་མོ་ཞེས་སུ་བསྟན་པ་སྟེ། །ལས་ཀྱི་སྐབས་ཀྱི་མི་གནས་པའོ། །ཞེས་་
འབྱུང་ངོ་།། །།
དེ་ནས་དེ་བཞིན་གཤེགས་པ་བཙུན་མོའི་ཚོགས་དང་། གཉིས་སུ་མེད་
པའི་གསང་བའི་དཀྱིལ་འཁོར་དེ་དག་ཉིད་ཀྱི་གསང་བ་འདི་ཉིད་ཅེས་བྱ་བ་ནི།
འདི་ནས་གླེང་གཞི་སྡུད་པ་སྟོན་ཏེ། ཐབས་དང་ཤེས་རབ་འབྱོར་པའི་བདེ་བ་་་་་
ཆེན་པོ་ལ། འབྲས་བུ་རིལ་ལྷུན་གྱིས་གྲུབ་པ་ནི། དཀའ་བའི་ཕྱིར་ཐུན་མོང་མ་
ཡིན་པས་གསང་བའི་དཀྱིལ་འཁོར་ཏེ། དེ་བཞིན་གཤེགས་པ་དེ་དག་གི་ངོ་བོ་ནི་
སྣང་བ་གསུམ་མི་ཕྱེད་པའོ། །དེ་ཉེ་བར་མཚོན་པ་ནི་འོག་ནས་སྟོན་པའོ། །སྐུ་
གསུང་ཐུགས་ཡོན་ཏན་འཕྲིན་ལས་རྡོ་རྗེ་ལས་ཕྱུང་ངོ་། །ཞེས་བྱ་བ་ནི། ལྔའི་
ངོ་བོ་རིགས་ལྔ་སྟེ། དེ་དག་གཅིག་དང་དུ་མ་བྲལ་བས་མི་ཕྱེད་པས་རྡོ་རྗེ་སྟོན་་
པའི་ངོ་བོ་ཡང་ཡིན་ལ། གདུལ་བྱའི་སྣང་བས་འཆད་པའི་སྐྱེས་བུ་ནི། རིགས་
ལྔ་ཁོ་ནའི་ཕྱིར་རྡོ་རྗེ་སྟེ། དེ་ལས་མངོན་དུ་སྣང་བ་ལས་ཕྱུང་ངོ་། །ཨེ་ཨེ་མ་ཨེ་
མའོ་ཞེས་བྱ་བ་ནི། སྟོན་པ་དང་། གནས་དང་། འཁོར་ཁྱད་པར་དུ་གྱུར་་
པ་ལ་དམ་པ་སྟེ། རང་རིག་པ་ཉིད་གསུམ་གྱི་ཁྱད་པར་སྣང་བ་ལ་དམ་པ་གསུམ་་
མོ༑ །དེ་བཞིན་ཉིད་ཀྱི་དབྱིངས་ཉིད། ཅེས་བྱ་བ་ནི། གནས་ཀྱི་རང་
བཞིན་སྟོན་ཏེ། དེ་ཡང་སེམས་ཉིད་ལྷུན་གྱིས་གྲུབ་པའི་དེ་བཞིན་ཉིད་དང་།
མཉམ་པ་ཉིད་ཀྱི་དབྱིངས་སུ་ཡེ་ནས་གནས་པའོ། །དབང་སྒྱུར་ཞེས་བྱ་བ་ནི།
སྟོན་པའི་ངོ་བོ་སྟེ། དེ་ཡང་དོན་གོང་མ་དེ་ཡིད་བྱེད་པ་པོར་འབྱུང་གི་ཡེ་ཤེས་ཀྱིས་
རྟོགས་པར་མངའ་མཛད་པའོ། །ཡེ་ཤེས་ཀྱི་དཀྱིལ་འཁོར་ཐུགས་རྗེའི་དང་།
ཞེས་བྱ་བ་ནི། སྟོན་པའི་རང་བཞིན་ཏེ། དེ་ཡང་རྟོགས་པའི་རིག་པ་ཉིད་ཡེ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

ཤེས་ལྔར་གསལ་བའི་བྱེ་བྲག་རྣམས་ལས་འབྲས་བུའི་ཆོས་རིལ་དུ་སྣང་ལ་དུས་
གསུམ་གྱི་ཆོས་ཀུན་ཏུ་རྒྱ་མ་ཆད་པས། ཐུགས་རྗེས་འབྲེལ་བའོ། །རང་སྣང་བ་
ཉིད་ཅེས་བྱ་བ་ནི། གནས་ཀྱི་ངོ་བོ་སྟོན་ཏེ། དེ་རྟོགས་པའི་རིག་པ་ལ་འབྲས་
བུ་སྐུ་དང་ཡེ་ཤེས་ཐམས་ཅད་རྫོགས་པ་ཉིད་རྩལ་མ་འགགས་པར་རང་སྣང་བ་ནི་་
གྲུ་བཞི་གློ་འབུར་དང་དབྱིབས་དང་ཁ་དོག་སྣ་ཚོགས་སུ་སྣང་བའོ། །ཏིང་འཛིན་
ཞེས་བྱ་བ་ནི། སྒོ་བཞི་སྟེ། དེ་ཡང་སྟོང་པ་ཉིད་ལ་སོགས་པའི་ཏིང་ངེ་འཛིན་
བཞིའི་སྒོ་ནས་འཇུག་པས། སྒོ་བཞིར་བསྒོམ་པ་ཡང་། ཐེག་པ་བརྒྱད་ཀྱི་སྒོ་་་
ནས་མཚོན་དགོས་པའི་ཕྱིར་ཏེ། དེའི་གཟུགས་བརྙན་ནི་རྟ་བབས་བརྒྱད་དོ། །
སྒྱུ་མ་རྣམ་དག་གསལ་བ་ཞེས་བྱ་བ་ནི། གདན་དེ་རྟོགས་པའི་རིག་པ་སྒྱུ་མ་ཉིད་
སྟོབས་ལ་སོགས་པ་འབྲས་བུའི་ཆོས་སུ་སྣང་བས་སེང་གེ་ལ་སོགས་པར་བསྒོམ་པའོ
།།
རྣམ་དག་ནི་ཐམས་ཅད་རང་རིག་པའི་ཕྱིར་སྤྱད་ཀྱང་མི་གོས་པས་པདྨར་གྱུར་པའོ།།
གསལ་བ་ནི་ཞེས་བྱ་བ་ནི། མ་སྐྱེས་པའི་ཡེ་ཤེས་ཉིད་ཐབས་དང་ཤེས་རབ་ཏུ་་་་
གསལ་བས་ཉི་ཟླར་བསྒོམ་པའོ།། །།
དེར་ཅི་ཞིག་བསྒོམ་སྙམ་པ་ལ་སྐུ་གསུང་ཐུགས་ཡོན་ཏན་འཕྲིན་ལས་ཞེས་
གསུངས་ཏེ། སྐྱེས་བུ་དང་འཁོར་ཏེ། ཕུང་པོ་དང་འབྱུང་བ་དཀར་དག་པ་
རིགས་ལྔ་ཡབ་ཡུམ་དུ་བསྒོམ་པའོ། །སེལ་མེད་པ་ཞེས་བྱ་བ་ནི། འཁོར་གྱི་
ཚད་དེ། དེ་ཡང་ཕུང་པོ་དང་འབྱུང་བས་རིལ་བསྡུས་པས་ཐམས་ཅད་ཀྱང་སྐུ་
དང་ཡེ་ཤེས་ངོ་བོར་༔གྱུར་པས་ཁྱབ་པ་ནི་ཏིལ་གྱི་གང་བུ་ལྟར་སྤྱོད་ཡུལ་ཡོངས་སུ་
དག་པ་ཁོ་ནའོ། །ཡོན་ཏན་ཡིད་བཞིན་རིན་པོ་ཆེ་ཞེས་བྱ་བ་ནི། སྐུ་མདོག་སྟེ་
ཕྱག་རྒྱ་ཆེན་པོར་གསལ་བ་དེ་དག་མ་འདྲེས་པར་དོན་མཛད་པའི་ཕྱིར། རིན་པོ་
ཆེ་ཚོན་ཤེལ་དུ་བཅུག་པ་ལྟར་གསལ་བར་བསྒོམ་པའོ། །མི་ཟད་པར་ལྡན་རྒྱན་གྱི་


འཁོར་ལོ་ཞེས་བྱ་བ་ནི། རིག་པ་ཁྱད་པར་གྱི་འཁོར་ཏེ། དེ་ཡང་དེ་དག་ཕྱེ་
བ་ཁམས་ལ་སོགས་པའི་ཐ་སྙད་རིལ་སྐུ་དང་ཡེ་ཤེས་ཀྱི་དཀྱིལ་འཁོར་དུ་གྱུར་པ་ནི།
རྒྱས་པར་ཕྱེ་བ། གྲངས་ལས་འདས་པས། བརྗོད་ཀྱིས་མི་ལང་བ་དང་གཉིས་
སུ་མེད་པར་བཞུགས་སོ། །ཞེས་བྱ་བ་ཁོ་ནའོ།། །།
རྡོ་རྗེ་མཆོག་གི་གནས་ཉིད་དོ་ཞེས་བྱ་བ་ནི། གླེང་གཞིའི་ངེས་ཚིག་སྟེ།
དེ་ཡང་རྡོ་རྗེ་ཐེག་པའི་རྒྱུད་ཀྱི་མཆོག་གི་གནས་ནི་གསུམ་པོ་ཚོགས་པ་ལས་འབྱུང་་
ཡང་། སྐུ་གསུང་ཐུགས་ཀྱི་རྡོ་རྗེའི་འབྲས་བུ་ནི། ཚིག་བཞིས་མཚོན་པའི་ཏིང་
ངེ་འཛིན་ལས་བྱུང་བའི་ཕྱིར་རོ། །རྡོ་རྗེ་གསང་བའི་ཚིག་ཏུའོ། །ཞེས་བྱ་བ་
ནི་སྣང་བ་གསུམ་མི་ཕྱེད་པ་ནི་རྡོ་རྗེ་སྟེ། ཉམས་སུ་ལེན་པ་དེ་དཀའ་བ་མཚོན་་་
པའོ༑ །གླེང་གཞིའི་ལེའུ་ཞེས་བྱ་བ་ནི། གླེང་བ་ནི་བརྗོད་པ་སྟེ། བྱ་བ་དང་
བྱེད་པ་གཉིས་ཀྱི་རྩ་བ་ནི་སྟོན་པ་ལ་སོགས་པ་ཚོགས་པ་ཁོ་ནའོ། །ལེའུ་དང་པོ་་
མདོར་བཀྲོལ་བའོ།། །།
དེ་ནས་བཅོམ་ལྡན་འདས་བྱེད་པ་པོ་རྡོ་རྗེ་ཡིད་ཀུན་ཏུ་བཟང་པོ་ཞེས་བྱ་བ་
ནི༑ དེ་མ་ཐག་པར་སྐབས་འབྱེད་པ་སྟེ། རྒྱུ་བསྟན་ནས་རྒྱུད་ཀྱི་རྐྱེན་གཉིས་
ལས༑ ཐུན་མོང་མ་ཡིན་པའི་གླེང་བསླང་བ་གསང་བའི་དབང་སྟོན་པའི་ཕྱིར་རོ།།
ཡིད་ཀྱི་སྐབས་ཀྱིས་རྟོག་པ་དང་ཡེ་ཤེས་ཀྱི་བདག་ཉིད་ཀྱི་ཕྱིར་འཁོར་བ་དང་མྱ་་་
ངན་ལས་འདས་པ་གཉིས་ཀའི་བྱེད་པ་པོའོ། །དེ་ཡང་ལྟོས་པའི་ཀུན་བརྟགས་པ་
ཅན་རྣམས་ཀྱི་ཡང་རྒྱུ་རྐྱེན་ལས་སྣང་བར་འདོད་པ་ལས་ཁྱད་པར་དུ་གྱུར་པས་རྡོ་་
རྗེ་ཡིད་དེ། གང་འདུས་མ་བྱས་པས་སྐྱེ་འཇིག་དང་བྲལ་བའི་ཕྱིར་རོ། །དེ་་་་་
ཉིད་མ་སྩལ་བར་རང་སྣང་བས། ཐམས་ཅད་ཀྱང་ཡེ་ཤེས་ཁོ་ན་བས་སྤང་བྱ་མི་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
དམིགས་པའི་ཕྱིར་ཀུན་ཏུ་བཟང་པོའོ། །དེ་ཉིད་དྲུག་པར་སྣང་བས་དོན་ལས་་་་
མཚན་བརྟགས་པའོ། །ཐམས་ཅད་མ་ལུས་པའི་རང་བཞིན་གྱིས་ཚུལ་རྡོ་རྗེས་
ཞེས་བྱ་བ་ནི། བྱེད་པ་པོའི་ཕྱིར་གང་བྱས་པ་རིལ་གྱིས་རང་བཞིན་རང་རིག་པའི་
ཡེ་ཤེས་སུ་ཚུལ་གཅིག་ལ། དེར་སྣང་བའི་རྒྱལ་བ་རིལ་ཡང་དྲུག་པར་ཚུལ་གཅིག་
པས༑ མི་ཕྱེད་པ་ནི་སྐུ་གསུང་ཐུགས་རྡོ་རྗེའི་བདག་པོའོ། །བཙུན་མོ་བྱ་བ་མོ་
ཆོས་ཀུན་ཏུ་བཟང་མོ་ལ་འཇུག་པར་གྱུར་ཏེ། ཞེས་བྱ་བ་ནི། ཡོངས་སུ་ཤེས་་
པར་བྱ་བ་ཉིད་ནི། འདུས་བྱས་པ་དང་འདུས་མ་བྱས་པའི་ཆོས་རིལ་སེམས་ཉིད་
ཀྱི་ཕྱིར་སྤང་བྱ་མི་དམིགས་ཉིད་རང་སྣང་བ་ནི་ཕྱག་རྒྱ་ཆེན་པོའི་གཟུངས་ཏེ། དེ་
ལ་དེ་སྐད་ཅེས་བྱའོ། །སྙོམས་པར་འཇུག་པ་ནི། གདུལ་བྱའི་སྣང་བའོ། །
ཞུགས་པས་ཕྱོགས་བཅུ་དུས་བཞིའི་དེ་བཞིན་གཤེགས་པ་མ་ལུས་པ་ཐམས་ཅད་
གཅིག་གི་རང་བཞིན་དུ་དབྱེར་མེད་པས་ཞེས་བྱ་བ་ནི། འབྱུང་བ་མ་ངེས་པའི་དེ་
བཞིན་གཤེགས་པ་ནི་འགྲོ་བ་རིལ་ཡང་འགྱུར་བས་ཐམས་ཅད་ཀྱང་ལྷན་ཅིག་་་
སྐྱེས་པའི་ཡེ་ཤེས་སུ་གསལ་བ་ལ། གཉིས་པ་མི་སྣང་བའི་ཕྱིར་རོ། །དེ་
བཞིན་གཤེགས་པ་ཉིད་ལ་ཉིད་ཆེད་དུ་བརྗོད་པ་འདི་བརྗོད་དོ་ཞེས་གསུངས་ཏེ།
བརྗོད་པ་དང་འདྲའོ་ཞེས་བྱའོ། །ཨེ་མའོ་ཞེས་བྱ་བ་ནི། དམ་པ་སྟེ་འདོད་
ཆགས་ཀྱི་སྒོ་ནས་སྤྱོད་ཡུལ་ཡོངས་སུ་དག་པའི་ཕྱིར་རོ། །མྱོང་བ་ཉིད་ལ་དམ་པ་
དེ་གང་ཡིན་སྙམ་པ་ལ། རྡོ་རྗེ་ཕུང་པོ་ཡན་ལག་ནི། །ཞེས་པ་ལ་སོགས་པ་
གསུངས་ཏེ། ལྔ་ཕུང་གི་རྒྱུ་ནི་རང་རིག་པའི་ཡེ་ཤེས་རྡོ་རྗེའོ། །རྐྱེན་ནི་ཨོཾ་དང་
མྱི་འབྲེལ་བའི་རྡོ་རྗེ་དྲིལ་བུའི་ས་བོན་ནོ། །རྒྱུ་རྐྱེན་གཉིས་ཀྱི་ཕྱིར། ངོ་བོ་ཉིད་
སྣང་སྟོང་མི་ཕྱེད་པའི་རྡོ་རྗེ་སྟེ། དེ་དག་རང་གི་ཡན་ལག་བརྒྱད་ཅུ་དང་བཅས་
པ་ཉིད། རྫོགས་པའི་སངས་རྒྱས་ལྔ་རུ་གྲགས་ཞེས་བྱ་བ་ནི། སྤྱིར་སངས་རྒྱས་


དང་ཡང་དག་པར་རྫོགས་པའི་སངས་རྒྱས་ལས། སྐུ་གསུམ་ཐོབ་པ་དང་། སྐུ་
ལྔར་ལྷུན་གྱིས་གྲུབ་པའོ། །དེ་ནི་ལམ་འདྲིས་འབྲས་བུ་མཐར་ཕྱིན་པའི་ཕྱིར་རོ།།
གྲགས་པ་ནི་གསལ་བའོ། །སྐྱེ་མཆེད་ཁམས་རྣམས་མང་པོ་ཀུན། །བྱང་ཆུབ་
སེམས་དཔའི་དཀྱིལ་འཁོར་ཉིད། །ཅེས་བྱ་བ་ནི། སྐྱེ་མཆེད་དང་ཁམས་ནི།
མིག་ལ་སོགས་པ་བཅོ་ལྔའོ། །རྣམ་གྲངས་ཀྱི་སྒྲ་ནི་དུས་བཞི་དང་། ཕྱིན་ཅི་
ལོག་བཞི་དང་། རེག་པ་དག་པའོ། །དེ་དག་རིག་པ་རང་སྣང་བས་རྡོ་རྗེའི་
ཕྱིར་སེམས་དཔའ་དང་སེམས་མ་བཅུ་དྲུག་གོ། །ཁྲོ་བོ་ཡང་འདུལ་བའི་སྐབས་
ཀྱིས་སེམས་དཔའ་དང་སེམས་མའོ། །ས་ཆུ་སྤྱན་དང་མཱ་མ་ཀི། །མེ་རླུང་གོས་
དཀར་སྒྲོལ་མ་སྟེ། །ནམ་མཁའ་དབྱིངས་ཀྱི་དབང་ཕྱུག་མ། །ཞེས་བྱ་བ་ནི།
ནང་གི་དངས་མ་ཡེ་ཤེས་ཀྱི་འབྱུང་བ་ཉིད་བརྟགས་པའི་དབང་གིས་ནམ་མཁས་
འཕངས་པ་སྣང་བ་དེ་དག་རང་རིག་གི་ཕྱིར་སྣང་སྟོང་གཉིས་སུ་མེད་པའི་ཡེ་ཤེས་སོ། །
དེ་དག་ལས་ཀྱིས་ཡུམ་ཁོ་ནའོ། །སྲིད་གསུམ་ཡེ་ནས་སངས་རྒྱས་ཞིང་། །ཞེས་
བྱ་བ་ནི། ཁམས་གསུམ་གྱིས་བསྡུས་པ་རིལ་ཆགས་པ་དང་གནས་པ་དང་འཇིག་
པར་སྣང་བ་དེ་དག་ཀྱང་། རང་རིག་གི་ཕྱིར། སྐུ་གསུམ་གྱི་ངོ་བོ་ཉིད་དུ་གྱུར་་
པའི་ཕྱིར། ཞིང་ཁམས་ཡོངས་སུ་དག་པའོ། །ཐམས་ཅད་མ་ལུས་པ་ཆོས་སོ་
ཅོག །སངས་རྒྱས་ཉིད་ལ་གཞན་མ་ཡིན། །ཞེས་བྱ་བ་ནི། དེ་དག་གིས་
མཚོན་ནས་ཇི་སྙེད་པ་ཡང་། མིང་དང་། ལས་དང་། དངོས་པོ་དང་།
མཚན་ཉིད་ཐ་སྙད་བཞིར་བསྡུས་པའི་རིལ། རང་རིག་གི་ཕྱིར་སྐུ་དང་ཡེ་ཤེས་སུ་
དཀར་དག་པས། བརྟགས་པའི་ཐ་སྙད་དེ་དག །དངོས་པོ་རྣམས་ཀྱི་ངོ་བོ་
ཉིད་དེ་ལ་བཙལ་ན། དེ་བཞིན་གཤེགས་པའི་སྤྱན་གྱིས་ཀྱང་མ་གཟིགས་པས།
སངས་རྒྱས་ཉིད་ལས་གཞན་མ་ཡིན་བཙལ་ཀྱང་རྒྱལ་བས་མི་བརྙེད་དོ། །ཞེས་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
གསུངས་སོ། །ཐལ་བའི་རྒྱུད་ལས། ཐབས་ལམ་བདེ་བའི་གཉེར་དག་གིས། །
རྟགས་པ་རང་གི་རྟོག་པ་ཟློག །དངོས་པོ་རྣམས་ཀྱི་ངོ་བོ་ལས། །བཟློག་བྱ་
ངས་ཀྱང་མ་གཟིགས་སོ། །ཞེས་གསུངས་སོ། །དེ་བཞིན་གཤེགས་པ་ཐམས་
ཅད་མཉེས་པར་གྱུར་ཏོ་ཞེས་བྱ་བ་ནི། རང་བཞིན་གཉིས་སུ་མེད་པའི་འཁོར་
རྣམས་སོ། །དེ་ནས་ཞེས་པ་ནས། བཟང་པོ་དང་ཞེས་པའི་བར་དུ་ནི་གོ་སླའོ། །
གཉིས་སུ་མེད་པར་གྱུར་ནས་ཞེས་བྱ་བ་ནི། ཐིག་ལེ་གཉིས་སུ་མེད་པ་སྟེ།
དགོངས་པ་ཡང་བསྡུའོ། །ཡབ་ཡུམ་གྱི་ལས་དང་མྱོང་བ་དང་། ཚིག་འདི་དག་
ཡི་གེ་སྔ་ཕྱི་ཡོད་ཀྱང་དུས་མཉམ་པར་གསུངས་སོ། །ཀྱེ་མའོ་ཞེས་པ་ནི་བོད་པ་
དང་དམ་པ་སྟེ། བདེ་བ་གཞན་ལ་བསྟན་པའི་ཕྱིར་རོ། །གཅིག་ནི་རྗེས་སུ་
མཐུན་ནོ། །ཕྱོགས་བཅུ་སྟོང་ཁམས་ཡེ་ནས་དབེན། །ཞེས་བྱ་བ་ནི། ཀུན་
གཞི་ཉིད་ཐ་སྙད་གཉིས་ཀྱིས་བསྡུས་པའི་དོན་དང་སེམས་ཅན་དུ་སྣང་བས་དེ་དག་
ཉིད་ཀུན་གཞི་མ་སྐྱེས་པའི་ཡེ་ཤེས་ཀྱི་ཕྱིར་ཆོས་ཀྱི་སྐུ་སྟེ། དེ་ལ་བཅུ་གསུམ་ལ་
སོགས་པའི་ཐ་སྙད་ཐམས་ཅད་གདོད་ནས་སྟོང་པ་ཁོ་ནའོ། །སྲིད་པ་གསུམ་ནི་
དག་པའི་ཞིང་། །ཞེས་པ་བཤད་ཟིན་ཏོ། །སྙིགས་མ་ལྔ་ཉིད་བདེ་ལྡན་གནས་
ཞེས་བྱ་བ་ནི། དུས་དང་སེམས་ཅན་དང་ཚེ་དང་ལས་དང་ཉོན་མོངས་པ་རྣམས་
ཐ་མ་པའི་ཕྱིར་སྙིགས་མའོ། །དེ་ཉིད་བརྟགས་པའི་ཕྱིར་གློ་བུར་བ་ཡིན་པས།
རང་བཞིན་ཉིད་ནི་མྱོང་ཡང་མ་དམིགས་པས་བདེ་བ་ཆེན་པོའི་རོལ་པ་ཁོ་ནའོ། །
ཕུང་པོ་ལྔ་ནི་མངོན་སངས་རྒྱས་ཞེས་བཤད་ཟིན་ཏོ། །ཐམས་ཅད་མཆོག་གི་སྙིང་
པོ་པས། །ཞེས་བྱ་བ་ནི། བཤད་པའི་དངོས་པོ་བཞི་བསྡུས་པ་རིལ་ཡོན་ཏན་
དུ་བསྟན་པ་ནི་འབྲས་བུའི་མཆོག་སྟེ། བསྒྲུབ་བྱའི་སྙིང་པོའོ། །གཞན་དུ་རྒྱལ་
བའི་ཞེས་པ་ནས། མི་བསྙེས་སོ་ཞེས་པའི་བར་དུ་ནི་གོ་སླ་སྟེ། ཆོས་བཞི་པོའི་


རང་བཞིན་ལས་འབྲས་བུ་གུད་ནས་མི་རྙེད་པའི་ཕྱིར་རོ། །ཐམས་ཅད་ཡེ་ནས་
སངས་རྒྱས་པར་དེ་བཞིན་གཤེགས་པ་ཉིད་ཀྱིས་མཁྱེན་ཏོ། །ཞེས་བྱ་བ་ནི།
སྙོམས་པ་ཞུགས་པའི་འབྲས་བུ་དེ་འཁོར་རྣམས་ལ་བྱིན་ཡང་ཉིད་ལ་གསལ་བ་
ཉིད་གཞན་ལ་མི་སྣང་བའི་ཕྱིར་ངེས་ཚིག་ཏུ་འགྱུར་རོ། །དེ་ནས་དེ་བཞིན་
གཤེགས་པ་གཉིས་སུ་མེད་པའི་བདག་ཉིད་ཆེན་པོས། ཞེས་བྱ་བ་ནི། ཐམས་
ཅད་མཁྱེན་པའི་དབང་དང་། ཤིན་ཏུ་བརྟན་པའི་དབང་གིས་ལས་ཐུན་མོང་དུ་
བརྟེན་ཏོ། །གཉིས་སུ་མེད་པ་ནི་ཐིག་ལེ་སྟེ། དགོངས་པ་ཡང་མི་འདོད་པ་མ་
ཡིན་ནོ། །སྔོན་ནས་སྙོམས་པར་ཞུགས་པས་མངའ་མཛད་པའི་ཕྱིར་བདག་པོའོ། །
ཡེ་ནས་སངས་རྒྱས་པའི་སེམས་ཡེ་ཤེས་སུ་བསྐྱེད་པ་འདི་ཞེས་བྱ་བ་ནི། དེའི་་་་་
དངོས་པོ་ཉིད་ཡབ་ཡུམ་གཉིས་ཀྱིས་མཁྱེན་པ་གང་ཡིན་པ་དེའོ། །དེ་ལ་འཁོར་གྱི་
སེམས༑ རང་བཞིན་ལྷན་ཅིག་སྐྱེས་པའི་ཡེ་ཤེས་སྣང་བར་བྱ་བ་ཡང་རིམ་པ་ལྔ་
ཡིས་བསྐྱེད་པར་བྱ་བའི་ཐབས་ཀྱི་རིམ་པ་འདི་ཞེས་བྱ་བ་ཁོ་ནའོ་ཞེས་བྱའོ། །།དེ་
ལ་སེམས་ལྔ་ནི་བཀའ་ཚད་མ་ལས། གཡོ་དང་སྨོན་པ་ལ་སོགས་པ་ལྔས་འབྲས་བུ་
མཐར་ཕྱིན་པར་གསུངས་པ་དེ་དག །སྐབས་འདིར་རྒྱས་པ་ལས། འཇིག་དང་
ལྡང་དང་གནས་དང་སྨོན་པ་ཡི། །གཡོ་དང་འགྲོ་འོང་འཇུག་དང་བདེ་གནས་པ།།
གསང་བའི་དབང་པོ་པད་མས་ཐོབ་པར་འགྱུར། །ཞེས་འབྱུང་བས། ཐབས་ཀྱི་
རིམ་པས་སེམས་ལྔ་རྫོགས་པར་སྟོན་ཏེ། ཨེ་མའོ་ངོ་མཚར་རྨད་ཀྱི་ཆོས། །ཞེས་
བྱ་བ་ནི། དམ་པ་སྟེ་སྤྱིར་འགྲོའོ། །གང་ལ་ངོ་མཚར་ཆེ་ན། འདོད་ཆགས་
ཀྱི་སྤྱོད་པ་ཉིད། བཀའ་ཚད་མ་ལས་རྨད་དུ་བྱུང་བའི་བྱང་ཆུབ་སེམས་ལྔར་སྣང་
བ་ནི། ཐབས་ཀྱི་ཐེག་པ་ཆེན་པོའི་ཆོས་སོ། །རྫོགས་པའི་སངས་རྒྱས་ཀུན་གྱི་་
གསང་། །ཞེས་བྱ་བ་ནི། འདོད་ཆགས་ཀྱི་བྱང་ཆུབ་ནི། དྲུག་པའི་སངས་་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
རྒྱས་ཀྱི་རྒྱུ་དང་ངོ་བོ་ཉིད་ཀྱི་ཕྱིར་ཕལ་གྱི་སྤྱོད་ཡུལ་མ་ཡིན་པའོ། །སྐྱེ་བ་མེད་ལས་
ཐམས་ཅད་སྐྱེས་ཞེས་བྱ་བ་ནི། གཡོ་ལྡང་གི་བྱང་ཆུབ་སེམས་ཏེ། ཐིག་ལེ་་་
རང་གི་གནས་དང་ལམ་ནས་ལྡང་པའི་ཚེ་བདེ་བ་མཉམ་དུ་གཡོ་བའི་ཕྱིར་རོ། །
རང་བཞིན་གྱི་ཡེ་ཤེས་ནི་སྐྱེ་འཇིག་སྨོན་འཇུག་རིལ་དང་བྲལ་བ་སྟེ། དེ་ནི་གཞི་་
དང་བསྒྲུབ་བྱ་སྟེ། ལྔའི་སྤྱིར་ཤེས་པར་བྱའོ། །སྐྱེས་པ་ཉིད་ན་སྐྱེ་བ་མེད་ཅེས་
བྱ་བ་ནི། དེའི་རོ་ཡང་རང་བཞིན་ལས་མ་འདས་པའི་ཕྱིར་རོ། །ཨེ་མའོ་ཞེས་
པ་ལ་སོགས་པ་གཞན་ནི་བཤད་ཟིན་ཏོ། །འགག་པ་མེད་ལས་ཐམས་ཅད་འགག།
ཅེས་བྱ་བ་ནི། འཇིག་པ་དང་འཇུག་པ་བྱང་ཆུབ་སེམས་ཏེ། ས་བཅུ་དྲུག་པ་་
ནི་ཕྱི་མ་ཕྱི་མ་ཐིག་ལེ་འཇུག་པའི་ཚེ། སྔ་མའི་འདོད་ཆགས་ཀྱི་རོ་འགག་པའི་་་་
ཕྱིར་རོ། །འགག་པ་ཉིད་ན་འགག་པ་མེད་ཅེས་བྱ་བ་ནི། ཡེ་ཤེས་ཀྱི་རོ་ནི་སྐད་
ཅིག་མའི་རྒྱུན་ཏུ་འཕེལ་བའི་ཕྱིར། མི་འགག་པ་ཁོ་ནའོ། །གནས་པ་མེད་པས་
ཐམས་ཅད་གནས་ཞེས་བྱ་བ་ནི། གནས་པ་བྱང་ཆུབ་སེམས་ཏེ། ཐིག་ལེ་བཅུ་
དྲུག་གི་ཡེ་ཤེས་ལ་གནས་པ་མེད་པའི་ཚུལ་གྱིས་གནས་པའི་ཕྱིར་རོ། །གནས་པ་་
ཉིད་ན་གནས་པ་མེད་ཅེས་བྱ་བ་ནི། ཡེ་ཤེས་རང་སྣང་བའི་ཕྱིར། ཡུལ་དང་་
བྲལ་བས་གནས་བཅའ་རུ་མེད་འབྲས་བུ་ལ་ལམ་དུ་བྱེད་པའི་ཕྱིར་རོ། །དམིགས་
པ་མེད་ལས་ཐམས་ཅད་དམིགས། །ཞེས་བྱ་བ་ནི། སྨོན་པ་བྱང་ཆུབ་སེམས་ཏེ།
ཡེ་ཤེས་སྔ་མ་ལ་གནས་བཞིན་ཏུ། སའི་དབང་གིས་ཕྱི་མ་འདོད་པ་ཁོ་ནའོ།
དམིགས་པ་ཉིད་ན་དམིགས་པ་མེད་ཅེས་བྱ་བ་ནི། སྐྱེས་བུ་ཐལ་བ་ཉིད་ཀྱང་།
རང་རིག་པའི་ཕྱིར་རྐྱེན་ཙམ་སྟེ། གཞན་ནས་ཐོབ་པ་མེད་པའི་ཕྱིར་རོ། །འགྲོ་
འོང་མེད་ལས་འགྲོ་དང་འོང་ཞེས་བྱ་བ་ནི། འཇུག་པ་བྱང་ཆུབ་སེམས་ཏེ།
དང་ ལ་ཐུན་མོང་གི་ལམ་དུ་འཇུག་པ་ནི། འགྲོ་བའོ། །ཐེག་པ་ཆེན་པོའི་


ལུགས་ཀྱིས་རྒྱུ་འབྲས་བཟློག་པ་ནི་འོང་བ་ཞེས་བྱ་བ་ཁོ་ནའོ། །འགྲོ་འོང་ཉིད་
ན་འགྲོ་འོང་མེད། །ཅེས་བྱ་བ་ནི། ལམ་འདིས་འབྲས་བུ་མངོན་དུ་བྱེད་དེ།
སྔོན་གྱི་གནས་རྗེས་སུ་དྲན་པའི་མངོན་པར་ཤེས་པའི་ཕྱིར་དང་། གང་དུ་ཡང་་་
ཕྱིན་པ་མེད་པ་ཁོ་ནའོ། །ཞེས་བྱའོ། །སེམས་འདི་དག་ས་གཅིག་ལ་ཡང་ཚང་
བའི་ཕྱིར། དུས་གཅིག་ཏུ་སྐྱེ་བར་འགྱུར་བའི་ཕྱིར། ཅིག་ཅར་འཇུག་པའི་་་
ལམ་ཞེས་བྱའོ། །ཞེས་བརྗོད་པས་ཞེས་བྱ་བ་ནི། ཐབས་ལྔ་པོ་དེས་ཞེས་བྱའོ། །
དེ་ནས་དེ་བཞིན་གཤེགས་པ་ཐམས་ཅད་དང་། བཙུན་མོའི་ཚོགས་ཐམས་ཅད་་
མཉེས་པས་ཁྱབ་པར་གྱུར་ཏོ། །ཞེས་བྱ་བ་ནི། སེམས་བསྐྱེད་པའི་ཐབས་ལྔའི་
སྒོ་ནས་མ་འོངས་པའི་དེ་བཞིན་གཤེགས་པ། སེམས་དཔའ་དང་སེམས་མ་རིལ་་
གྱིས་ཕུན་སུམ་ཚོགས་པ་ལྔ་ལྷུན་གྱིས་གྲུབ་སྟེ། རང་བཞིན་གསང་བའི་སྙིང་པོ་་་་
མངོན་དུ་བྱས་ནས། །སྐུ་དང་ཡེ་ཤེས་བཞི་བཅུ་རྩ་ལྔར་མཐར་ཕྱིན་ནས་རྡོ་རྗེ་་་་
གསང་བའི་གྲལ་དུ་འཁོད་པ་ནི་དགྱེས་པ་ཆེན་པོའི་ཕྱིར། རྒྱས་པའི་རྒྱུད་ལས།
དཀྱིལ་འཁོར་བཞི་བཅུ་རྩ་གཉིས་དང་། །ཕུན་སུམ་ཚོགས་པའི་ལྷུན་གྲུབ་རྣམས།།
གསང་དབང་མཆོག་གིས་འབྱིན་པར་བྱེད། །ཅེས་འབྱུང་ངོ་།། །།
དེ་ནས་དེ་བཞིན་གཤེགས་པ་བཙུན་མོའི་ཚོགས་དང་བཅས་པས། ཆེད་
དུ་བརྗོད་པ་འདི་བརྗོད་དོ། །ཞེས་བྱ་བ་ནི། འདི་ནས་མར་ཐུན་མོང་གི་གླེང་
བསླང་བ་སྟན་པ་མཐའ་དག་ཞུས་པ་སྟོན་ཏེ། འབྲས་བུ་མཐར་ཕྱིན་པའི་དེ་
བཞིན་གཤེགས་པས་སོ། །ཨེ་མའོ་ཡེ་ནས་གསང་བའི་ཆོས། །སྣ་ཚོགས་སྣང་ལ་
རང་བཞིན་གསང་། །ངོ་བོ་ཉིད་ཀྱིས་རབ་ཏུ་གསང་། །གཞན་དུ་མིན་ལས་
ཤིན་ཏུ་གསང་། །ཞེས་བྱ་བ་ནི། བཤད་ཟིན་ཏེ། རང་བཞིན་གསང་བའི་
སྙིང་པོ་འབྲས་བུ་ཁྱད་པར་ཅན་འདི་ལྟ་བུ། གསང་བ་བཞིས་ཆོད་པའི་ཕྱིར།


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ། 
རྡོ་རྗེ་འཛིན་པའི་ཞལ་དང་དབང་མ་མཐོང་མ་ཐོས་པས་མངོན་དུ་མི་ནུས་པས་ལམ་
སྟེགས་གཞན་ལ་བློ་སྦྱངས་པ་མཐའི་ཕྱིར། ལམ་གྱི་རྒྱུད་དང་ཐུན་མོང་པའི་ཆོས་
རྣམས་བཤད་དུ་གསོལ་ཞེས་ཞུས་པའོ། །ཞེས་བརྗོད་པས་དེ་བཞིན་གཤེགས་པ་་
ཐམས་ཅད་དང་ཆོས་ཐམས་ཅད་ཡེ་ནས་སངས་རྒྱས་པའི་ངོ་བོ་ཉིད་དུ་གཅིག་པའི་
མཚན་ཉིད་ཡིན་པས་དབྱེར་མེད་ན། ཞེས་བྱ་བ་ནི། འདི་ནས་མར་གནང་བ་
སྟོན་ཏེ། དེ་བཞིན་གཤེགས་པ་སྨོས་པའི་ཕྱིར་ཆོས་ནི་འབྲས་བུ་མ་གཏོགས་པ་སྟེ།
རང་བཞིན་དང་། མཚན་ཉིད་དང་། འཁྲུལ་པ་དང་ལམ་དང་ཐ་སྙད་ཀྱིས་་
བསྡུས་པའོ། །དེ་དག་རིལ་སེམས་ཉིད་པས་མཐའ་དང་བྲལ་བའི་རིག་པ་བརྡལ་
ཁྱབ་ཆེན་པོའི་ངོ་བོ་གཅིག་པ་སྟེ། ཡང་དག་པའི་ཆོས་ཀྱི་སྐུའི་མཚན་ཉིད་ཡིན་་་
པས༑ རང་གི་ངོ་བོ་ཅིར་ཡང་མི་གཡོ་བའི་ཕྱིར་རོ། །འགྲོ་བའི་རྣམ་པར་རྟོག་
པ་མ་རིག་པ་ལས། འགྲོ་བ་ལྔའི་རིས་བསམ་གྱིས་མི་ཁྱབ་པར་སྨིན་པ་ལ་ཞེས་བྱ་
བ་ནི། འགྲོ་བ་ནི་ལྔ་སྟེ། དེའི་ཕྱིར་ལས་དང་ཉོན་མོངས་པ་ཡང་ལྔའོ། །དེ་
དག་གི་རྩ་བ་ནི་མ་རིག་པ་གཉིས་ཁོ་ན་ལས་བྱུང་བས་དེ་ལ་དེ་སྐད་ཅེས་བྱའོ། །
དེ་དག་ནང་རིགས་ནི་མང་སྟེ། ཁམས་གསུམ་གྱི་ལྷ་ཡང་ཉི་ཤུ་རྩ་བདུན་ལ་སོགས་
པའི་ཕྱིར་རོ། །ཐུགས་རྗེ་ཆེན་པོ་སངས་རྒྱས་ཀྱི་ཞིང་ཆེན་པོ་སྐྱེས་ནས་ཞེས་བྱ་བ་
ནི༑ སྤྲོས་པ་དང་བྲལ་བའི་རིག་པ་ཐམས་ཅད་དུ་མཉམ་པར་ཁྱབ་པ་ནི་ཐུགས་
རྗེ་ཆེན་པོའོ། །དེ་ཉིད་གང་དག་གསང་བ་བཞིས་ཆོད་དེ། ཉམ་ཐག་པ་ནས་་
གཞན་དུ་ཚོལ་བ་དེ་དག་ལ་ཡང་སྣང་ངོ་། །ཐམས་ཅད་མཁྱེན་པའི་ཡེ་ཤེས་ནི་་་་
བྱང་ཆུབ་སེམས་དཔའ་ལས་ཁྱད་པར་གྱུར་པས་ཆེན་པོའོ། །དེ་དག་སྐྱེས་པ་ནི་་་
གདུལ་བྱའི་སྣང་བར་བརྗོད་དོ། །ཨེ་མ་བདེར་གཤེགས་སྙིང་པོ་ལས། །ཞེས་བྱ་བ་
ནི༑ གཅིག་ལ་གཉིས་ལ་སོགས་པར་འཁྲུལ་པ་ནི་ངོ་མཚར་ཏེ། དེ་བཞིན་


ཉིད་ལ་སྤྲོས་པའི་ཟུག་རྔུ་མེད་པས་བདེ་བ་སྟེ་བཤད་ཟིན་ཏོ། །སྙིང་པོ་ནི་གཉིས་
ཏེ༑ ཀུན་གཞི་གཉིས་སོ། །དེ་སྦྱོར་བ་ནི་སྣང་བར་བྱེད་པའི་གོ་འབྱེད་པས་སོ། །
གཞི་ནི་འབྲས་བུ་ཐམས་ཅད་ལྷུན་གྱིས་གྲུབ་པའི་ཕྱིར། དེ་བཞིན་གཤེགས་པའི་
ཆོས་ཐམས་ཅད་ཀྱི་ངོ་བོ་ཉིད་ཀྱི་ཕྱིར་རོ། །དེ་དག་རང་གི་ངོ་བོ་ཉིད་མ་ཤེས་པ་་
ནི་ལྷན་ཅིག་སྐྱེས་པའི་མ་རིག་པ་སྟེ། དེ་བཞིར་གྱུར་པ་ལས་ཤེའོ། །རང་གི་
རྣམ་རྟོག་ལས་ཀྱིས་སྤྲུལ་ཞེས་བྱ་བ་ནི། རྒྱུ་དེས་སྦྱོར་བ་ལ་བདག་ཏུ་གཟུང་བའི་
ནི་རང་གི་རྟོག་པ་སྟེ། དེ་ལས་ཀུན་ཏུ་བརྟགས་པའི་ཉོན་མོངས་པ་སྐྱེས་པས།
དེ་ལ་ལས་སྣ་ཚོགས་སྤྱད་པས་གློ་བུར་དུ་སྣང་བའི་ཕྱིར་སྤྲུལ་པའོ། །དེ་ཉིད་ཇི་ལྟ་
བུ་སྙམ་པ་ལ། སྣ་ཚོགས་ལུས་དང་ལོངས་སྤྱོད་དང་། །གནས་དང་སྡུག་བསྔལ་
ལ་སོགས་པ། །ཞེས་བྱ་བ་ནི་གོ་སླ་སྟེ། སྡུ་བ་ནི་ལས་དང་ཉོན་མོངས་པའོ། །
བདག་དང་བདག་གིར་སོ་སོར་འཛིན། །ཞེས་བྱ་བ་ནི་བཤད་པ་ཉིད་ལ་སྟེ།
དེས་ཡང་འཁོར་ཏེ། ཉམ་ཐག་གོ། །དེ་སུས་བྱས་སྙམ་པ་ལ། སུས་ཀྱང་མ་
བཅིངས་བཅིངས་མེད་དེ། །བཅིང་བར་བྱ་བ་ཡོད་མ་ཡིན། །ཞེས་བྱ་བ་ནི།
བྱེད་པ་པོ་ལྟ་བུ་དང་ཞགས་པ་དགྲ་བོ་གསུམ་ནི་ངང་གིས་མེད་དོ། །འོ་ན་གང་
གིས་ཉེས་སྙམ་པ་ལ། རྣམ་རྟོག་བདག་ཏུ་འཛིན་པ་ཡིས། །ནན་གྱིས་མཁའ་ལ་
མདུད་པ་དོར། །ཞེས་གསུངས་ཏེ། བཤད་པའི་རྒྱུ་རྐྱེན་གྱིས་དེ་དག་ཏུ་སྣང་བ་ནི།
དཔེར་ཐང་ཕྲོམ་གྱི་འབྲས་བུ་ཟོས་པའི་མིས། ནམ་མཁའ་ལ་གཟུགས་སྣ་ཚོགས་
མཐོང་ནས་མདུད་པ་བྱས་པ་ལྟ་བུའི་ཕྱིར་རོ། །བཅིངས་མེད་རྣམ་པར་གྲོལ་མེད་
པའི༑ །ཞེས་བྱ་བ་ནི། ལུང་ལས། བཅིང་བྱ་བཅིང་བྱེད་བཅིངས་པའོ། །
བདག་འཛིན་སེམས་ཅན་སྡུག་བསྔལ་རྡོས། །ཐམས་ཅད་སེམས་ཀྱི་ངོ་བོའི་ཕྱིར། །
བདག་འཛིན་ཞེས་བྱ་མིང་ཡང་མེད། །དེས་ན་གཉིས་པོ་འང་མེད་པ་ལ། །


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

གྲོལ་བ་པོ་ཡང་ཡོད་མ་ཡིན། །ཞེས་འབྱུང་སྟེ། དེ་ནི་གོ་སླའོ། །ཡེ་ནས་ལྷུན་་
རྫོགས་སངས་རྒྱས་ཆོས་ཞེས་བྱ་བ་ནི། ཐམས་ཅད་རང་རིག་པའི་ཡེ་ཤེས་སུ་
བརྡལ་བ་ནི་བདག་ལ་སོགས་པ། རང་བཞིན་གྱིས་སྟོང་པ་ཉིད་སྐུ་དང་ཡེ་ཤེས་སུ་
གསལ་བར་སངས་རྒྱས་ཀྱིས་ཆུད་པ་དང་། ངོ་བོ་ཉིད་ཀྱི་ཕྱིར་རོ། །དེ་ངེས་
པར་མཚོན་པའི་གསང་བའི་སྙིང་པོ་འདི་ཉིད་བཤད་པར་དགྱེས་པའི་ཚུལ་དྲུག་
མཛད་པ་དང་། འདིའི་ལམ་སྟེགས་ཀྱི་ཐེག་པ་གཞན་བསྟན་པའི་ཕྱིར་སྤྲུལ་པ་
དྲུག་ལ་སོགས་པ་སྤྲོས་པས། བསྟན་ཕྱིར་སྤྲོ་བ་སྣ་ཚོགས་མཛད། །ཞེས་
གསུངས་སོ། །དེ་བཞིན་གཤེགས་པ་ཉིད་དེ་བཞིན་གཤེགས་པ་ཉིད་ལ་ཆེད་དུ་
གླེང་ངོ་། །ཞེས་བྱ་བ་ནི། དབང་རྫོགས་པའི་རིལ་དྲུག་པ་ཉིད་དུ་གྱུར་པའི་
ཕྱིར་རོ། །དོན་དམ་པ་དང་ཀུན་རྫོབ་ཀྱི་བྱང་ཆུབ་ཀྱི་སེམས་ཡེ་ཤེས་སུ་བསྐྱེད་པ་
ཞེས་བྱ་བ་ནི། རང་གི་ངོ་བོས་ཐམས་ཅད་དུ་ཡང་མི་ཕྱེད་པ་ནི་དོན་དམ་པ་སྟེ།
སྐབས་ཀྱིས་རང་བཞིན་དང་། ཡེ་ཤེས་དང་། འབྲས་བུ་དོན་དམ་པའོ། །དེ་
དག་བསལ་བས་ཐ་དད་ཀྱང་ངོ་བོས་གཅིག་གོ། །དེ་ཉིད་སེམས་ལྔའི་རིམ་པས་
ཕྱིན་ཅི་མ་ལོག་པ་ལས་སྣང་ལ། གདུལ་བྱའི་དབང་གིས་ཐ་དད་དུ་སྣང་བ་ནི་་་་
ཀུན་རྫོབ་སྟེ། རྒྱུ་རྐྱེན་དང་ལྟོས་པས་སྣང་བ་སྟེ། ངོ་བོ་བཤད་ཟིན་ཏོ། །
ལེའུ་གཉིས་པ་མདོར་བཀྲོལ་བའོ།། །།
དེ་ནས་བསྟན་པ་སྤྱིའི་གླེང་གཞི་བསྟན་པའི་ཕྱིར། དེ་ནས་དེ་བཞིན་
གཤེགས་པ་ཐམས་ཅད་ལས་ཞེས་བྱ་བ་ལ་སོགས་པ་གསུངས་ཏེ། རྒྱུ་དུམ་བུར་
གྱུར་ཀྱང་རིམ་པ་མ་ནོར་བ་ཁོ་ནའི་ཕྱིར། དེ་ནས་ཞེས་བྱའོ། །དྲུག་པའི་སྟོན་
པ་ནི་སངས་རྒྱས་ཀུན་གྱི་སྤྱི་གཟུགས་ཅན་གྱི་ཕྱིར་རིལ་དུ་ཡང་འགལ་བ་མེད་དོ། །


ཐུགས་རྗེ་ཆེན་པོའི་བྱིན་བརླབས་ཞེས་བྱ་བ་ནི། སྤྲོས་པ་དང་བྲལ་བའི་རང་
འབྱུང་ཡེ་ཤེས་ནི་དངོས་པོ་རིལ་ལ་ཁྱབ་པའི་ཕྱིར། ཐམས་ཅད་རང་འབྱུང་གི་ཡེ་
ཤེས་སུ་ལྷུན་གྱིས་གྲུབ་པ་ཉིད་གདུལ་བྱའི་སྣང་བ་ཅིར་ཡང་མི་འགག་པས། དེ་ལ་
དེ་སྐད་ཅེས་བྱའོ། །རིག་པའི་སྐྱེས་བུ་ཐུབ་པ་དྲུག་ཅེས་བྱ་བ་ནི། གཞན་དག་
ལས༑ རང་གི་ལུས་ངག་ཡིད་རྡོ་རྗེ། །མི་ཕྱེད་པའི་ངོ་བོ་སྟེ། །རིག་པར་བཅས་
དང་ལྡན་པར་ནི། །རིག་པའི་སྐྱེས་བུ་ཞེས་སུ་བཤད་ཅེས་པ་གོ་སླའོ། །དེ་དག་
ཀྱང་སྐུ་སྟག་དང་སྤྲེའུ་ལ་སོགས་པ་ལྟར་མི་མཛད་པ་དང་། ཅ་ཅོ་སྤངས་པ་དང་།
མཉམ་པར་བཞག་པ་མི་མངའ་བའི་ཕྱིར་ཐུབ་པ་སྟེ། ལས་ཀྱང་མི་འདོད་པ་མ་
ཡིན་ནོ། །གྲངས་ནི་གདུལ་བྱའི་ངོར་ངེས་པ་ཁོ་ནའོ་ཞེས་བྱའོ། །དེ་དག་གི་
གཞི་གང་ལས་སྙམ་པ་ལ། དེ་བཞིན་གཤེགས་པའི་སྐུ་གསུང་ཐུགས་རྡོ་རྗེ་ལས་
འཐོན་ཏོ། །ཞེས་བྱ་བ་ནི། ལུགས་ཀྱིས་ཐབས་དང་ཤེས་རབ་གཉིས་སུ་མེད་
པའི་བྱང་ཆུབ་སེམས་ནི་ཡོངས་སུ་རྫོགས་པའི་རྒྱུར་གསུངས་སོ། །དེ་ཡང་མ་
གཡོས་པར་བཀོད་པ་ནི་ཟླ་བ་དང་ཆུ་ཟླ་ལྟ་བུའི་ཕྱིར། འཐོན་ཅེས་ཐ་སྙད་དུ་
འདོགས་སོ། །དེ་དག་གང་དུ་ཅི་མཛད་སྙམ་པ་ལ། འཐོན་ནས་ཀྱང་ལས་ཀྱི་་
དབང་གིས་སྣེལ་ཞི་དང་ཡན་མན་གྱི་འཇིག་རྟེན་དྲུག་གི་ཕྱོགས་བཅུ་མཐའ་ཡས་མུ་
མེད་པའི་སྟོང་གསུམ་གྱི་སྟོང་ཆེན་པོ་རེ་རེར་ཐུབ་པ་ཆེན་པོ་བཅོམ་ལྡན་འདས་རེ་་
རེས་ཞེས་བྱ་བ་ནི། ལས་མི་མཐུན་པས་སྣང་བའི་གནས་ལྗིད་སོ་སོ་དྲུག་ཏུ་གནང་
བའི་ཕྱིར། འཇིག་རྟེན་དྲུག་ཁོ་ན་སྟེ། དེ་ཡང་དྲུག་པོ་ནི་ལོངས་སྤྱོད་རྫོགས་་
པའི་ཕྱིར་ཞིང་ཁམས་མུ་མེད་ལ་སྤྲུལ་པའི་ཞིང་ངེས་པ་ནི་གདུལ་བྱའི་སྣང་བས་ཐུན་
མོང་མཐུན་པར་བཀོད་དེ། རིལ་ཡང་བདག་གི་ལས་མ་ཆད་དོ། །ཞེས་བྱ་བ་་
ཁོ་ནའོ། །འདུལ་བ་རྣམ་པ་བཞིས། འགྲོ་བ་ལྔའི་དོན་མཛད་དེ། ཞེས་བྱ་བ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
ནི༑ གྲངས་ནི་དཀྱུས་ལས་གསལ་ལོ། །འགྲོ་བ་ལྔ་ནི་བསྡུས་པ་སྟེ་དྲུག་ཁོ་ནའོ།།
དེ་ལ་སྐུས་འདུལ་བ་བསྟན་པའི་ཕྱིར། བལྟམས་པ་དང་། ཞེས་པ་ལ་སོགས་པ་
མཐར་ཐུག་པ་ནི། དྲངས་པས་དགའ་ལྡན་ནས་བབས་པར་ཟེར་བ་ནི།
བདེན་མོད་ཀྱི་བྱང་ཆུབ་སེམས་དཔའ་དབང་ཐོབ་པས་མཐར་ཕྱིན་པའི་ཕྱིར་འགལ་
བ་མེད་དེ་ལེའུ་སླད་ནས་འབྱུང་ཁུངས་སྨོས་པའོ། །མཐུན་པར་བསྟན་པའི་ཕྱིར།
ལྷུམས་སུ་ཞུགས་པ་དང་། བཤུང་བ་སྤང་བའི་ཕྱིར་མཆན་ཁུང་ནས་བལྟམས་པ་
དང་། རོལ་རྩེད་མཛད་པ་དང་། ཁབ་བཞེས་པ་དང་། གཞན་ནི་གོ་སླའོ། །
བསྡུ་བ་ནི་སྦྱངས་ཏེ་སྐུ་གདུང་བརྒྱད་དུ་བགོས་པའོ། །ཐུགས་ཀྱིས་འདུལ་བ་གང་
ཡིན་སྙམ་པ་ལ། དུས་བཞི་ཀུན་ཏུ་མཁྱེན་པ་དང་ཞེས་པ་ལ་སོགས་པ་གསུངས་ཏེ།
སྔོན་གྱི་གནས་ལ་སོགས་པ་མཁྱེན་པའོ། །ཐམས་ཅད་ཀྱི་སེམས་ཀྱི་རྒྱུད་མཁྱེན་པ་
དང་ཞེས་བྱ་བ་ནི། ཕ་རོལ་གྱི་སེམས་ཀྱི་ཉོན་མོངས་པ་དང་། རྟོག་པ་རིལ་་་་
བདག་ལས་མི་གཞན་པའི་ཕྱིར་མཁྱེན་པའོ། །རྫུ་འཕྲུལ་གྱི་སྤྱན་དང་སྙན་ཞེས་བྱ་
བ་ནི། ལྷའི་མིག་དང་རྣ་བ་སྟེ་གོ་སླའོ། །རྫུ་འཕྲུལ་གྱི་ཆོ་ག་ནི། རྫུ་འཕྲུལ་གྱི་
བྱ་བ་ཤེས་པ་སྟེ། མི་མཐུན་པ་བརྒྱད་ལ་སོགས་པར་སྟོན་པའོ། །ཟག་པ་མེད་
པ་ཀུན་ཏུ་བཟང་པོའི་སྤྱོད་པ་རྫོགས་པ། ཞེས་བྱ་བ་ནི། དེ་དག་འཇིག་རྟེན་
པ་ལ་ཡོད་པ་འཛིན་པའི་ཕྱིར་ཟག་པར་འགྱུར་ལ། འདིར་ཐམས་ཅད་ཀྱང་
གསལ་ལ། བདག་ཉིད་ཀྱི་ཕྱིར་མི་འཛིན་པས་མ་སྤངས་ལ་མ་བྲལ་བའི་ཕྱིར་རོ།།
བསམ་གྱིས་མི་ཁྱབ་པས་འདུལ་བ་བསྟན་པའི་ཕྱིར། ཀུན་ཏུ་སྐུ་བསམ་གྱིས་མི་
ཁྱབ་པ་དང་། ཀུན་ཏུ་ཐུགས་བསམ་གྱིས་མི་ཁྱབ་པ་དང་། ཀུན་ཏུ་ཞལ་
བསམ་གྱིས་མི་ཁྱབ་པ་དང་། ཀུན་ཏུ་གསུང་བསམ་གྱིས་མི་ཁྱབ་པ་དང་ལྡན་པ་
ཞེས་བྱ་བ་ནི། དུས་དང་གདུལ་བྱ་གང་ཡང་མ་བཀོལ་བར། དེ་དག་གང་གི་


ངོ་ལ་ཁྲོ་བོ་དང་འཕྲ་མེན་ལ་སོགས་པ་སྐུ་གསུང་ཐུགས་ཀྱི་དངོས་པོ་དང་མཛད་པ་
གང་དུ་ཡང་མ་ངེས་ཏེ། ཐམས་ཅད་དུ་སྣང་བས། གཞན་དག་ལས། རེས་
འགའ་ཞི་ལ་རེས་དྲག །རེས་འགའ་གདོན་ཆེན་བགེགས་མཛད་དེ། །དེ་ལ་
སོགས་ཏེ་མཐའ་ཡས་མཆོག །རི་དང་སྐྱེ་བོ་ཐམས་ཅད་དོ་ཞེའོ། །གྲངས་མེད་
པ་ཕྱོགས་བཅུར་སྣང་བར་གྱུར་ཏོ། །ཞེས་བྱ་བ་ནི། གདུལ་བྱའི་སྣང་བ་དང་
ལྷུན་གྱིས་གྲུབ་པའི་རོལ་པ་མི་འགག་པ་ཁོ་ནའི་ཕྱིར། དེ་དག་ལ་ཡང་། སྤྲུལ་
ཟེར་བ་ནི་ཁ་བཀང་བའོ། །གསུང་གིས་འདུལ་བ་བསྟན་པའི་ཕྱིར། ཐམས་
ཅད་ཀྱང་འདི་ལྟ་སྟེ་འདུལ་བའི་དབང་གིས་ཞེས་བྱ་བ་ནས་མར་ནི་གོ་སླའོ། །དེ་
དག་གི་དགོས་ཆེད་ནི། སྤྲོས་ན་དུ་ཡོད་སྙམ་པ་ལ། མ་རིག་པའི་རྣམ་པར་
རྟོག་པ་ཉོན་མོངས་པ་སྟོང་ཕྲག་བརྒྱད་ཅུ་རྩ་བཞིའི་གཉེན་པོར་ཆོས་སྟོང་ཕྲག་
བརྒྱད་ཅུ་རྩ་བཞི་གསུངས་སོ། །གསུང་ངོ་། །གསུང་བར་འགྱུར་རོ། །ཞེས་་
གསུངས་ཏེ། རྩ་བ་མ་རིག་པ་གཉིས་ལས་གྱུར་པའི་ཉོན་མོངས་པ་དང་རྟོག་པ་དེ་
དག་གི་རྩ་བ་ན་དུག་གསུམ་དང་ངར་བཟུང་བ་ལས། གཞན་ལ་དོག་པའི་ཕྱིར་་་་
བསྡུ་བས་གཅིག་སྟེ། གཞི་ལ་ནང་རིས་སུ་གཅིག་ཀྱང་ཉི་ཁྲི་ཆིག་སྟོང་སྟེ། དེ་
དག་གང་གིས་དག་པར་བྱེད་པ་ནི་གཉེན་པོ་སྟེ། དེ་ཡང་སྤོང་བ་དང་། སྦྱོང་
བ་དང་། དབང་དུ་བྱེད་པའི་ཕྱིར་རོ། །དེ་བས་ན་ཆོས་ནི་ཕྲག་གསུམ་དུ་ཡང་
སྣང་ངོ་། །དེ་ལྟར་དུས་གསུམ་གྱི་སངས་རྒྱས་ཀྱིས་མཐུན་པར་བསྟན་པ་ཁོ་ནའོ་་
ཞེས་བྱའོ། །གཉེན་པོ་ཇི་ལྟ་བུ་སྙམ་པ་ལ། དེ་དག་ཀྱང་གཟུང་བ་དང་འཛིན་
པའི་ཕྱི་ནང་གི་རྟེན་ཅིང་འབྲེལ་པར་འབྱུང་བ་ཞེས་པ་དང་། ལས་དང་ལས་ཀྱི་་
འབྲས་བུ་ཆུད་མི་ཟ་ཞེས་བྱ་བ་ནི། དགེ་བ་བཅུས་ལྷ་དང་མིར་ངེས་པར་འབྱུང་་
བས་མི་དགེ་བ་བཅུ་སྤོང་བ་དང་། རྡུལ་ལས་སྤྱོད་ཡུལ་ངེས་པར་ཡོད་པས་འཛིན་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
པ་འགོག་པས། གཉི་ག་ཡང་སྤོང་བའི་ཉན་ཐོས་དང་། ཕྱི་ནང་གི་རྟེན་འབྲེལ་
ངེས་པར་ཡོད་པའི་ཕྱིར། ཉོན་མོངས་པ་འགོག་པས་སྤོང་བའི་རང་རྒྱལ་བ་དང་།
དེ་དག་ནི་གཉེན་པོ་གཅིག་གོ། །འཛིན་པ་འཁྲུལ་པ་ལ་འདོགས་པ་དང་ཞེས་བྱ་་
བ་ནི། སེམས་འཁྲུལ་པའི་རྟགས་པ་ལ་གུད་དུ་ཡུལ་མེད་པའི་ཕྱིར་ཕན་ཚུན་མ་་་
སྐྱེས་པར་ཤེས་ན། ཉོན་མོངས་པ་ཆོས་ཉིད་དུ་རྒྱུད་སྦྱོང་བ་དང་། ལས་དང་་
ལས་ཀྱི་འབྲས་བུས་མི་གོས་ཞེས་བྱ་བ་ནི། ཉོན་མོངས་པ་རྣམས་སེམས་ཉིད་སྣང་
བའི་ཕྱིར། སེམས་ལྷར་སྣང་བའི་དུས་ན་སྤང་བྱ་མེད་པ་དང་། ཞེན་པ་འདག་་
པའི་གྲི་ཡ་དང་ཡོ་ག་བ་ཁོ་ནའོ། །གོས་པར་མི་འགྱུར། གོས་སུ་མེད་པ་སྟོན་པའི་་
མཐར་ཐུག་གོ་ཞེས་བྱ་བ་ནི། བདག་ཉིད་ཀྱི་ཕྱིར་ཉོན་མོངས་པ་ཉིད་ཡེ་ཤེས་སུ་་
ཤེས་པ་ནི་མི་མཐུན་པ་དང་གཉེན་པོ་མེད་དེ། སྤྱད་པ་ཉིད་ཡོན་ཏན་དུ་སྣང་བའི་
ཐབས་ཀྱི་ཐེག་པ་ནི་རྒྱུ་འབྲས་གཉིས་སུ་སྣང་བ་དང་བྲལ་བ་ཁོ་ནའོ་ཞེས་བྱའོ། །དེ་
དག་བྱུང་བ་ནི་གསང་བའི་སྙིང་པོའི་ལམ་ཡོངས་སུ་སྦྱངས་པའི་ཕྱིར་དང་། བྱིན་་་
གྱིས་བརླབས་ཀྱི་ཕྱིར་བསྟན་ཏོ།། །།
དེ་ཡན་ཆད་དུ་རྒྱུད་ཀྱི་རྒྱུ་རྐྱེན་ཚང་ནས། གསུམ་པའི་དང་པོ་ལྟ་བ་བསྟན་
པའི་ཕྱིར། དེ་ནས་དེ་བཞིན་གཤེགས་པ་ལ་སོགས་པ་གསུངས་ཏེ། གོ་སླའོ། །
ཇི་སྙེད་འཇིག་རྟེན་འཁྲུལ་པའི་ཆོས་ཞེས་བྱ་བ་ནི། འདི་ནས་མར་ལ་འཁྲུལ་པའི་
སྣང་བ་རྒྱུ་རྐྱེན་ངོ་བོ་གསུམ་སྟོན་ཏེ། སྣོད་བཅུད་མཐའ་ཡས་པའི་རིས་སུ་སྣང་་
བའི་བློ་འཁྲུལ་པ་ཁོ་ནའི་ཕྱིར་རོ། །དེའི་རྒྱུ་ཅི་སྙམ་པ་ལ། མ་རིག་རྟོག་པའི་་་་
གཟུང་འཛིན་གྱིས་ཞེས་གསུངས་ཏེ། སེམས་ཉིད་རང་བཞིན་གྱིས་འོད་གསལ་བ་
ཡིན་ན་ཡང་ངེས་པའི་ཤེས་པ་མ་སྐྱེས་པ་ནི། ལྷན་ཅིག་སྐྱེས་པའི་མ་རིག་པའོ། །
དེས་ན་ང་རུ་བལྟ་བ་ལས་ཉོན་མོངས་པ་དང་ལས་དང་ཡུལ་སེམས་གཞན་དུ་སྣང་་


བ་ནི་རྐྱེན་ཁོ་ནའོ། །ཕྱི་ནང་རྟེན་འབྲེལ་གཉིས་སུ་འཁོར། །མི་མཐུན་བདེ་་
སྡུག་མྱོང་བར་འགྱུར། །ཞེས་བྱ་བ་ནི། དེས་ན་སྣོད་བཅུད་དངོས་སུ་སྣང་བས་
འདིར་འབྱུང་ཞིང་སྣང་བ་ནི་འབྲས་བུ་ཁོ་ནའོ། །རང་བཞིན་ཉིད་ལས་ཉམས་པ་
མེད་ཅེས་བྱ་བ་ནི། ཤེས་ན་སྤང་བྱ་མི་དམིགས་པ་ནི། རང་བཞིན་གྱི་སྣང་བ་
སྟེ༑ ཆོས་དེ་དག་གི་རང་བཞིན་ནི། སེམས་ཉིད་ཀྱི་སྐུ་དང་ཡེ་ཤེས་ཁོ་ན་ལས་
འགྱུར་བ་མེད་དོ། །ཞེས་བྱ་བ་ཁོ་ནའོ། །དེ་ངེས་པར་མཚོན་པར་བྱ་བའི་ཕྱིར།
ཡང་དག་སྒྱུ་མའི་ཚུལ་གཉིས་སུ་ཞེས་པ་ལ་སོགས་པ་གསུངས་པ་སྟེ། ཡང་དག་སྒྱུ་
མ་ནི་ངེས་པར་བདེན་པ་གཉིས་སོ། །ཚུལ་ནི་རྗེས་སུ་འཇུག་པ་སྟེ། མདོ་སྡེ་པ་
ལྟར་གཉིས་སུ་ཕྱེ་ན་ཞེས་བྱའོ། །བདག་དང་བདག་གི་གཞན་མེད་དེ་ཞེས་བྱ་བ་ནི།
མ་རིག་པའི་ང་དང་། མྱོང་བའི་ཕུང་པོ་དང་ཡུལ་སྣ་ཚོགས་སུ་སྣང་བ་དག་མ་
གྲུབ་སྟེ། ཇི་ལྟ་ཞེ་ན། སེམས་ཉིད་ཆོས་གསུམ་དུ་སྣང་བས་གཞན་དུ་མ་གྲུབ་་
པ་ནི་དོན་དམ་པའི་ཚུལ་ལོ། །དེ་དག་སེམས་ཉིད་ཀྱི་ཕྱིར་ཡེ་ཤེས་རང་སྣང་བས་
མ་བཀག་པ་ནི་ཀུན་རྫོབ་ཀྱི་ཚུལ་ལོ། །དེ་གཉིས་ལ་དེ་དག་མ་གྲུབ་པ་ཁོ་ནའོ།
དེ་ནི་ལྷག་པའི་མཉམ་པ་གཉིས་སོ། །རྣམ་དག་དབྱིངས་ཉིད་ཚུལ་གཅིག་གོ་ཞེས་
བྱ་བ་ནི། དབྱེར་མེད་པར་མཉམ་པ་སྟེ། བཤད་པ་ལྟར་ཤེས་ནས་དེ་ལ་འང་་
མི་གནས་པ་ནི། མཐའ་གཉིས་དག་པས་དབྱིངས་གཉིས་ལས་མཉམ་པ་ཉིད་ཀྱི་་
དབྱིངས་ཞེས་བྱ་སྟེ། སྣང་སྟོང་གཉིས་སུ་མེད་པའི་བདེན་པ་གཉིས་ཚུལ་གཅིག་་
པ་ཁོ་ནའོ། །ཞེས་བྱའོ། །འོ་ན་འཁྲུལ་པའི་སྣང་བར་ཡང་མེད་དོ་སྙམ་པ་ལ།
བདག་དང་བདག་གི་གཞན་རྣམས་ནི། །ལོག་པར་རྟོག་པ་ཙམ་ཉིད་ལས། །ཕྲ་
ཞིང་ཟབ་པ་ཡོད་མ་ཡིན། །ཞེས་གསུངས་ཏེ། ཆོས་གསུམ་པོ་སེམས་ཉིད་ལས་
མི་གཞན་བཞིན་དུ། རང་རྒྱུད་ཀྱི་རིས་སུ་སྣང་བ་ནི་འཁྲུལ་པའི་སྣང་བའོ། །


0


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
དེ་ཙམ་ནི་མི་འགལ་ཏེ་དེ་ལས་གཞན་པའི་རྫས་རྡུལ་ཙམ་དང་། རང་རྒྱུད་ཀྱི་
སྐད་ཅིག་མ་གཟུགས་མེད་པ་ནི་ངང་གིས་མེད་པ་ཁོ་ནའོ། །ལོག་རྟོག་ཉིད་ལ་
ཉིད་སྤྱོད་དེ། །གཞན་དུ་གཡོ་བ་ཅི་ཡང་མེད། །ཅེས་བྱ་བ་ནི། སྣང་སྤྱོད་
འདི་ནི་རྟོག་པ་རྟས་པ་སྔ་མ་ལ་ཕྱི་མས་རྒྱུད་མཐུན་པར་སྤྱོད་ཀྱི། སེམས་ཉིད་
ཆོས་གསུམ་གྱིས་རིས་སུ་གྱུར་པ་མེད་དོ། །ཞེས་གསུངས་སོ། །དེས་ན་ལོག་
རྟོག་ཙམ་ནི་ངེས་པར་ཡོད་དོ་སྙམ་པ་ལ། ལོག་རྟོག་རྒྱུ་འབྲས་རྒྱུན་ཉིད་ཀྱང་། །
གཞི་རྩ་མེད་དབྱིངས་སྐད་ཅིག་མ་ཞེས་བྱ་བ་ནི། རྒྱུ་གཅིག་པར་རྟོག་པ་སྟེ།
མ་རིག་པའི་བདག་དང་། ཞེས་པ་སྣང་བ་ཆོས་སྣ་ཚོགས་ཀྱང་། སྐད་ཅིག་
མའི་ཕྱིར་བཤད་པ་གསུམ་གྱི་རྗེས་སུ་མཐུན་ཏེ། ཇི་ལྟར་ཞེ་ན། ཕྱི་མོ་ནས་
རང་གི་ངོ་བོ་མ་གྲུབ་སྟེ། སེམས་ཉིད་ཁོ་ནའི་ཕྱིར་སྣང་སྟོང་མི་ཕྱེད་པ་ནི་བཤད་
པའི་དབྱིངས་སོ། །།དེ་ལ་ལོག་རྟོག་གི་སྐད་ཅིག་གི་རྒྱུན་མ་གྲུབ་པར་རིལ་སེམས་་
སུ་གཅིག་པ་ཁོ་ནའོ། །རྣམ་པར་དག་པ་དབྱིངས་ཉིད་ཚུལ། །ཉིད་ལ་དབང་་
སྒྱུར་ཉིད་སྤྱོད་ཕྱིར། །ཞེས་བྱ་བ་ནི། འདི་ནས་མར་ཡིག་འབྲུའི་ཚུལ་དང་དག་
པ་གསུམ་སྟོན་ཏེ། བཤད་པ་ལྟར་ལོག་རྟོག་གི་རྒྱུན་ལྟར་དག་སྟེ། རང་གི་ངོ་་
བོས་སེམས་སུ་འོད་གསལ་བས་མ་སྐྱེས་པའི་ཕྱིར། ཨ་ལྟ་བུའོ། །རྒྱུན་མེད་པར་
རང་རིག་ཅིར་ཡང་སྣང་བ་ནི་མ་བཅོས་པའི་སྐད་ཅིག་མ་སྟེ། ཡེ་ནས་ཁོ་ནའི་
ཕྱིར་སྣང་ཞིང་སྤྱོད་ཀྱང་གཉིས་སུ་བྱ་བ་མེད་པ་ནི། ཐེག་པ་ཆེན་པོའི་གཏན་་
ཚིགས་སོ། །མ་སྐྱེས་པ་ཉིད་ཡེ་ཤེས་སུ་གསལ་བས་རྒྱན་ལྟ་བུའོ། །བདག་དང་
གཞན་དང་རྟོག་པའི་རྒྱུན། །རྣམ་དག་བླ་མེད་ཐེག་པའི་མཆོག །ཅེས་བྱ་བ་
ནི༑ བཤད་པའི་བྱིན་གྱིས་བརླབས་ཀྱིས་ཕུང་པོ་དང་འབྱུང་བ་དང་བསླད་པའི་
རྣམ་པར་ཤེས་པ་གསུམ་སོ་སོ་བ་ངང་གི་དག་སྟེ། གཉིས་སུ་མེད་པར་གསལ་བ་ནི།


རིགས་ལྔ་ཡབ་ཡུམ་དང་། ཡེ་ཤེས་ལྔར་གདོད་ནས་ལྷུན་གྱིས་གྲུབ་པས་རྡོ་རྗེ་ཐེག་
པ་ཞེས་ཁོ་ནའོ། །དེ་ནི་ཡི་གེ་རྫོགས་པ་ལྟ་བུ་སྟེ། དག་པ་གསུམ་དུ་ཡང་
འདོགས་སོ། །ཐེག་པ་བཞི་ཡིས་ངེས་འབྱུང་ལ། །ཐེག་པ་གཅིག་གིས་
འབྲས་བུར་གནས། །ཞེས་བྱ་བ་ནི། བཤད་པ་གཞན་ནི་གཞུང་མ་ནོར་ན་ངན་
སོང་དང་འཁོར་བ་དང་མཐའ་གཉིས་ལས་འབྱུང་ལ། འདས་མ་ཐག་པར་སྟོན་་
པ་ནི། དོན་མཐར་ཐུག་པའི་ཕྱིར་འབྲས་བུ་ཁོ་ནའོ། །ཡང་དག་རྟོགས་པས་རབ་
རྟགས་ན། །རང་བཞིན་མེད་ལས་ཅིར་ཡང་གྲུབ། །ཅེས་བྱ་བ་ནི། དོན་དམ་
པ་གསུམ་མངོན་དུ་བྱས་པའི་བློ་ཅན་ལ་སྤྱོད་ཡུལ་དང་བྲལ་བར་མི་སྣང་བ་ཅི་ཡང་
མེད་པའི་ཕྱིར། མཐོང་བ་མེད་པའི་ཚུལ་གྱིས་མཐོང་བ་ཞེས་པ་དང་། རྣམ་་་
རྟོག་མི་མངའ་ཅིར་ཡང་ས་ལེ་མཁྱེན་ཞེས་པ་ཁོ་ནའོ། །སངས་རྒྱས་མྱ་ངན་ཡོངས་
སུ་འདའ་ཞེས་པའི་ཚིག་བཤད་གཅིག་གི་དོན་ནི་བཤད་པ་ལྟར་ལྷུན་གྱིས་གྲུབ་པ་ལ།
སྟོན་པ་འབྱུང་འཇིག་དང་། བསྟན་པ་དར་ནུབ་མེད་དེ་ངོ་བོ་ཉིད་ཀྱི་བརྟག་པ་་
ཁོ་ནའོ། །མཚན་མ་བཞིར་སྣང་བ་ནི། དམན་པ་རྣམས་ཀྱི་ཕྱིར་ཏེ། གདུལ་་
བྱའི་སྣང་བ་ཁོ་ནའོ། །སྣང་བ་དེའི་ངོ་བོ་དང་། གཞི་བསྟན་པའི་ཕྱིར།
འདུལ་བ་མདོ་སྡེ་ཆོས་མངོན་དང་། །ཞེས་པ་ལ་སོགས་པ་ནི་གོ་སླ་ཏེ། རྒྱུད་
འདིའི་རྒྱུ་རྐྱེན་ཚང་བའི་བྱིན་གྱི་བརླབས་ལས། སྡེ་སྣོད་གསུམ་དང་། སྔགས་
ཕྱི་པ་གསུམ་དང་། སྐུ་གསུང་ཐུགས་ཀྱི་རྒྱུད་རྣམས་ཀྱི་སྟོན་པ་དྲུག་དང་།
བསམ་གྱིས་མི་ཁྱབ་པས་འདུལ་བའི་སྟོན་པ་རྣམས་འཐོན་ནས། དུས་མཉམ་དུ་
གསུངས་ཤིང་གཏན་ལ་ཕབ་པའི་ཕྱིར་རོ། །དེ་ལྟར་ན་དེ་དག་སོ་སོར་ངེས་སོ་
སྙམ་པ་ལ། ཆོས་རྣམས་མིང་དུ་བཏགས་པ་ཙམ། །སྟོན་པས་དོན་དང་མཐུན་
ཕྱོགས་སུ། །མིང་དང་ཚིགས་ཏུ་བཏགས་ནས་བསྟན། །སྟོན་མིང་ཚིག་ལ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
དངོས་པོ་མེད་ཅེས་གསུངས་ཏེ། ཆོས་ཐམས་ཅད་རང་གི་ངོ་བོས་སྟོན་པའི་ཕྱིར།
སྣང་བ་གཉིས་ཁོ་ནའི་ངོ་བོར་བརྟགས་ཙམ་མོ། །དེ་ལྟར་མ་གྲུབ་པའི་རྗེས་སུ་
ཐེག་པ་སོ་སོའི་ལྟ་སྤྱོད་བསྒྲུབ་པ་ལ་སོགས་པ་རིལ་ཡང་གདུལ་བྱའི་ངོ་བོ་ཙམ་སྟེ།
རང་གི་ངོ་བོ་ཉིད་དང་། གྲངས་ནི་གྲུབ་པ་དང་ངེས་པ་མེད་དོ། །ཞེས་བྱ་བ་
ཁོ་ནའོ། །དེ་དག་ཀྱང་གདུལ་བྱའི་སྣང་བས་གཉིས་སུ་འགྱུར་ཏེ། ཐལ་བའི་
རྒྱུད་ལས་ཐིག་ལེ་ཟུང་འཇུག་བདེ་བ་ནི། སེམས་མཐའ་ལྡོག་པས་གོ་ཕྱེ་ནས། །
དཀྱིལ་འཁོར་དྲུག་གི་ཡུལ་རྣམས་སུ། །སྤྲུལ་པའི་ཐིག་ལེ་རབ་ཤར་བའི། །སྣང་
བའི་མཛད་པ་བསམ་མི་ཁྱབ། །ཆགས་སོགས་ཉོན་མོངས་ལས་རྟོག་རིལ། །
གདུལ་ཕྱིར་སྤྲུལ་པ་ཞེས་སུ་བཤད། །སྒྲ་དབྱངས་གསུང་གི་བསྟན་པ་རྣམས། །
ངེས་པར་གྲགས་པ་ཁོ་ན་ཉིད། །ཕུང་སོགས་རྟོག་པའི་འཇིག་རྟེན་ཀུན། །ལོག་
རྟོག་སྒྱུ་མ་སྣང་ཙམ་ལས། །ཉི་ཟླ་བདེན་གཉིས་ལས་ཉིད་ཀྱིས། །མ་སྐྱེས་
མཉམ་ལ་གནས་འགྱུར་ཞིང་། །ཕུང་སོགས་ལྷའི་དཀྱིལ་འཁོར་དུ། །རང་སྣང་
རང་རིག་མངོན་གསུམ་གསལ། །དུས་གསུམ་དུ་འང་མི་འགྱུར་ཕྱིར། །ཐེག་
འདི་ཐབས་དང་རྡོ་རྗེར་བཤདཤད། །ཅེས་གསུངས་སོ། །དེ་ནས་དེ་བཞིན་
གཤེགས་པ་ཐམས་ཅད་ཅེས་པ་ལ་སོགས་པ་ནི་རྗེས་སུ་མཐུན་ནོ། །ཨ་ཧོ་ཞེས་བྱ་
བ་ནི། བཤད་པའི་དངོས་པོ་གཉིས་གཏན་ཚིགས་གསུམ་གྱིས་ངོ་བོར་གཅིག་པར་
གྲུབ་པས་མཉེས་པའི་ཕྱིར་རོ། །སྲིད་རྩ་ཉེས་དམིགས་བདག་དུ་རྟོག་ལས་འཕྲོས། །
རྒྱུ་དྲུག་སྐྱེ་འགག་ལུས་དང་ལོངས་སྤྱོད་དང་། །གནས་དང་སྡུག་བསྔལ་འཁྲུལ་་་་
འཁོར་ལ་སོགས་པ། །ལོག་རྟོག་ཉིད་ལས་གཞན་དུ་ཅི་ཡང་མེད། །ཅེས་བྱ་བ་ནི།
བཤད་པའི་མ་རིག་པའི་བདག་དང་། ཉོན་མོངས་པ་ལ་སོགས་པ་རང་སྣང་བའི་
འགྲོ་བ་དྲུག་གི་སྤྱོད་ཡུལ་རིལ་རང་རྒྱུད་དུ་ལྟ་བའི་ལོག་རྟོག་གི་རྒྱུན་ཁོ་ནའོ། །།


སྟོང་ཉིད་བདག་མེད་ཡེ་མཁྱེན་རང་རིག་ཐུགས། །དམིགས་བྱ་དམིགས་བྱེད་མེད་
པར་དྲན་དབང་སྒྱུར། །ངོ་མཚར་སྐུ་གསུང་ཡོན་ཏན་ཞིང་ཁམས་ལས། །
གཞན་ན་མེད་དེ་དེ་ཉིད་དེ་ལྟར་ཡིན་ཞེས་བྱ་བ་ནི། འདས་མ་ཐག་པ་ཉིད་
གསང་སྔགས་ཀྱི་གཏན་ཚིགས་གསུམ་པས་གཞལ་བའི་དུས་ན། ལོག་རྟོག་གི་རྒྱུན་
ལས་འདས་ཏེ་མཉམ་པའི་དབྱིངས་ཉིད་ཡེ་ཤེས་སུ་གསལ་བ་ནི། ཡེ་ཤེས་ཉིད་ལ་
ཉིད་སྤྱོད་པས་ཤེས་བྱ་དང་ཤེས་བྱེད་ངང་གིས་མེད་ལ། རང་སྣང་གི་ཡེ་ཤེས་ནི་
ཡོན་ཏན་ཐམས་ཅད་ལྷུན་གྱིས་གྲུབ་པ་ལས་འདུལ་བ་བཞིའི་དེ་བཞིན་གཤེགས་པ་
རིལ་ཞིང་ཁམས་དང་མཛད་སྤྱོད་དུ་བཅས་པར། རང་སྣང་བ་ནི་སྐབས་ཀྱི་སྣང་
བ་གཉིས་ཁོ་ནའོ་ཞེས་གསུངས་སོ། །ཐུབ་པ་དྲུག་གི་སྤྲུལ་པ་གྲངས་མེད་པ་དང་།
དེ་བཞིན་གཤེགས་པ་ཐམས་ཅད་ཀྱི་གསུངས་པ་ཡང་དེ་དག་ཏུ་འདུས་པར་དེ་
བཞིན་གཤེགས་པ་ཉིད་ཀྱིས་མཁྱེན་ཏོ་ཞེས་བྱ་བ་ནི། འདས་མ་ཐག་པ་ཉིད་གོ་སླ་
སྟེ༑ དེ་དག་ཏུ་ལེའུ་རིལ་འདུས་པ་གོ་སླའོ། །ཆོས་ཐམས་ཅད་གཏན་ལ་ཕབ་
པ་ཞེས་བྱ་བ་ནི། ཐེག་པ་དགུའི་ཆོས་རིལ་གསང་བའི་སྙིང་པོའི་བྱིན་བརླབས་
ཀྱིས་གཏན་ལ་ཕབ་ལ། དངོས་པོ་གཉིས་ཀྱིས་བསྡུས་པ་རིལ་སྣང་བ་གཉིས་་་་
ལས་ཀྱང་འདས་ཏེ། གཅིག་ཁོ་ནར་གཏན་ཚིགས་གསུམ་གྱིས་ཕབ་པོ་ཞེས་བྱ་
བ་ཁོ་ནའོ། །ཞེས་བྱ་བའོ། །ལེའུ་གསུམ་པ་མདོར་བཤད་པའོ།། །།
དེ་ནས་དེ་བཞིན་གཤེགས་པ་ཐམས་ཅད་དགོངས་པ་གཅིག་ཏུ་གྱུར་ནས།
ཞེས་བྱ་བ་ནི། དྲུག་པའི་དེ་བཞིན་གཤེགས་པ་ནི། གཅིག་དང་དུ་མར་བྲལ་
བའི་ཕྱིར། ཐམས་ཅད་དུ་འང་འགལ་བ་མེད་དེ། དེ་ཉིད་གསུང་ལྔ་ལྷུན་གྱིས་
གྲུབ་པར་སྣང་བ་ལས་མི་གཡོ་བ་ནི་དགོངས་པ་སྟེ། གྱུར་པ་ནི་གདུལ་བྱའི་སྣང་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
བའོ༑ །དེ་ཉིད་བསྟན་པའི་ཕྱིར། མཉམ་པ་ཆེན་པོའི་ཚུལ་རྡོ་རྗེ་དབྱིངས་སུ་
ཆོས་ཐམས་ཅད་ཡེ་ནས་སངས་རྒྱས་པའི་ཏིང་ངེ་འཛིན་ལས་མི་གཡོ་བར་ཞེས་བྱ་བ་
ནི༑ སྣང་སྟོང་གཉིས་སུ་མེད་པ་ནི། བདེན་པ་གཉིས་ཀྱི་མཉམ་པ་ལས་ལྟོས་
པ་སྟེ། དེའི་ངོ་བོ་ཉིད་ནི། དངོས་པོ་གཉིས་ཀྱི་བསྡུས་པ་རིལ་སེམས་ཉིད་
དུ་མ་སྐྱེས་པ་སྟེ་སྐུ་དང་ཡེ་ཤེས་སུ་གསལ་བར་སྣང་བ་ཉིད་དྲུག་པའི་ངོ་བོ་སྟེ།
བསྒོམ་བྱ་སྒོམ་བྱེད་གཉིས་ལས་འདས་པས་ཏིང་ངེ་འཛིན་ཞེས་བྱ་བ་ཁོ་ནའོ། །
ཆོས་ཐམས་ཅད་མིང་ཙམ་དུ་གནས་པའི་ཡི་གེ་ཕྲེང་བའི་འཁོར་ལོ་ཞེས་བྱ་བ་ནི།
དངོས་པོ་རྣམས་ནི་ངོ་བོ་ཉིད་མེད་པ་ཁོ་ནའི་ཕྱིར། མིང་ཙམ་ལ་དེ་ནི་ཡི་གེ་ཁོ་
ནའོ༑ །ཡི་གེའི་རྒྱུན་ཉིད་གསུང་གི་དཀྱིལ་འཁོར་ཏེ། སྐུ་ལ་སོགས་པ་བཞི་
ཡང་ལྷུན་གྱིས་གྲུབ་པ་ལས་རང་སྣང་བའོ། །དེ་དག་ནི་འདི་ལྟ་སྟེ། ཨ་ཀ་ཁ་ག་
གྷ་ང་ཞེས་པ་ནས། ཕྱུང་ངོ་ཞེས་བྱ་བ་ནི། དེ་དག་རང་སྣང་བ་སྟེ། གནས་
དང་རྐྱེན་ནི་མགུར་དང་ལྗགས་ཀྱི་དཀྱིལ་དང་རྩེ་མོ་དང་། ཞལ་གྱི་སྒྲོས་དང་།
སྟ་ཟུར་ལ་སོགས་པའོ། །དེ་དག་ཀྱང་གདུལ་བྱའི་སྣང་བས་གཉིས་སུ་འགྱུར་ཏེ།
ཐལ་བའི་རྒྱུད་ལས། རང་སྣང་སྐུའི་དཀྱིལ་འཁོར་ལ། །རང་བཞིན་གསུང་གི་
དཀྱིལ་འཁོར་ཉིད། །གཡས་དང་གཡོན་གྱི་དབྱེ་བ་ཡིས། །སྡེ་ཚན་བརྒྱད་དང་
བྱེད་པ་དང་། །ཁྱབ་འཇུག་གསུམ་ཡང་དེ་བཞིན་ཏེ། །རིམ་པར་བཀོད་པར་
རང་སྣང་བས། །འཇིག་རྟེན་འདས་དང་མ་འདས་པའི། །ཇི་སྙེད་བསྒྱུར་བའི་
སྒྲ་རྣམས་འབྱུང་། །རྒྱལ་བ་བཞི་བཅུ་རྩ་ལྔ་ཡི། །ངོ་བོ་ཉིད་དུའང་ངེས་པས་ན།།
ཁུ་བ་རྩའི་གཟུགས་དག་གིས། །སྐུ་གསུང་ཐུགས་དང་ཡེ་ཤེས་ལྔར། །མ་བརྩལ་
ལྷུན་གྱིས་གྲུབ་པའོ། །ཞེས་གསུངས་སོ། །འཇིག་རྟེན་དྲུག་གི་ཕྱོགས་བཅུ་
མཐའ་ཡས་པ་རྣམ་པ་དྲུག་ཏུ་གཡོས། རབ་ཏུ་གཡོས། ཀུན་ཏུ་གཡོས་ནས།


ཆོས་ཐམས་ཅད་མིང་གི་མཚན་ཉིད་ཙམ་དུ་གྱུར་ཏོ། །ཞེས་བྱ་བ་ནི། ཡི་གེའི་
མཐུས་ཆོ་འཕྲུལ་རྣམ་པ་དྲུག་ཏུ་སྣང་ལ། བཤད་པ་བཞིན་དངོས་པོ་རིལ་མིང་
དང་ཡི་གེ་ཁོ་ནའི་ཕྱིར། ངོ་བོ་ཉིད་བསྟན་དུ་མེད་པར་སྣང་ངོ་། །གཞན་ཡང་
འཆད་པ་བཞིན་འཁོར་ལོར་གསལ་བར་གྱུར་པའི་དུས་སུ་ལུས་ཀྱི་དངོས་པོ་རིལ་
གཡོ་ཞིང་དེས་མཚོན་པ་ཐམས་ཅད་ཀྱང་མིང་གིས་བསྡུས་པ་ཙམ་སྟེ། སྒྱུ་མར་
མངོན་དུ་གྱུར་པ་ཁོ་ནའོ། །ཞེས་བྱ་བ་ཁོ་ནའོ། །ཨ་རབ་ཏུ་བརྟན་འགྱུར་ཨ་
དཀར་ལས། །ཤིན་ཏུ་ཕྲ་བའི་ཨ་རྣམས་སྤྲོ། །ཕྱོགས་བཅུ་གང་བར་གསལ་གྱུར་
ནས༑ །བསྡུས་ཀྱང་འཕེལ་འགྲིབ་མེད་པར་བསྟན་ཅེས་བྱ་བ་ནི། ལམ་གྱི་
དབང་དུ་གསུངས་ཏེ། ཨ་ནི་ཨའོ། །དཀར་བ་ནི་བྱང་ཆུབ་སེམས་ཀྱི་ཕྱིར་རོ། །
གནས་ནི་སྐྱེད་རིམ་ལ་ངེས་པར་སྙིང་གར་ཏེ། ཏིང་ངེ་འཛིན་བསྟན་ནས་སྤྲོ་ལ་་་
དེས་ཁམས་གསུམ་རིལ་ཡང་སེམས་ཀྱི་ངོ་བོ་ཉིད་དུ་བརླབ་པར་སྣང་བའོ།
རྫོགས་པའི་རིམ་པ་ལ་ནི་ལྟ་བ་ཉིད་དུ་སྟེ། ཏིང་ངེ་འཛིན་རྗེས་སུ་མཐུན་པས་་་་་
ལུས་ཀྱི་རྩ་མ་ལུས་པའི་བདེ་བ་ཆེན་པོ་བསྐྱེད་དེ་བསྡུ་བ་ལས་འདས་པ་ནི། ཡེ་་་
ཤེས་རྡོ་རྗེའི་ངོ་བོ་ཉིད་དང་། ཉེ་བར་ལེན་པའི་ཡང་རྒྱུའོ། །དེ་བཞིན་དུ་ཀ་ལ་
སོགས་པ་ཀུན་ལ་ཡང་འཇུག་པ་ནི་ཡོངས་སུ་རྫོགས་པའི་རྒྱུའི་ཕྱིར། དེ་ལས་མིང་
ཚོགས་གསལ་འབར་ཀུན། །སྤྲོ་ཞིང་བསྡུ་བའང་དེ་བཞིན་ནོ། །འདི་ནི་རྡོ་རྗེ་་
དངོས་གྲུབ་ཀྱིས། །རྟན་འབྱུང་ཡེ་ཤེས་རྒྱུ་ཡིན་ནོ། །ཞེས་གསུངས་སོ། །ཨ་
ནི་སྟོང་དང་མི་སྟོང་གི། །དབུ་མངའ་དམིགས་སུ་ཡོད་མ་ཡིན། །ཐམས་ཅད་མིང་
ཙམ་སངས་རྒྱས་ཀུན། །ཡི་གེ་འཕྲེང་བ་ཉིད་ལ་གནས་ཞེས་བྱ་བ་ལ་སོགས་པ་ནི་
རང་བཞིན་གནས་པའི་ཕྱིར་དབྱིབས་དང་ཁ་དོག་ཉིད་བདེ་བ་ཆེན་པོའི་ཡེ་ཤེས་སུ་
གསལ་བས་བརྗོད་དུ་མེད་པའི་ཕྱིར་རོ། །མཐའ་གསུམ་ལས་འདས་པས་ཆོས་ཀྱི་


0


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

སྐུ་ཁོ་ནའོ། །དེས་ན་དེ་ཉིད་རང་སྣང་བའི་ཡི་གེ་ཀུན་དང་། དེས་མཚོན་
པའི་དངོས་པོ་རིལ་ཡང་རྗེས་སུ་མཐུན་པར་ཤེས་ན། སངས་རྒྱས་ཀྱི་ཆོས་སྐུ་་
གཞན་ན་མེད་པའོ་ཞེས་བྱའོ། །ལོངས་སྤྱོད་ཀྱི་སྐུ་བསྟན་པའི་ཕྱིར། ཨ་ཉིད་སྣ་
ཚོགས་པར་སྣང་བའི། །ཀ་ལ་སོགས་པ་བཞི་བཅུ་གཉིས། །སྒྲའི་མིང་གིས་ཐམས་
ཅད་བསྡུས། །མངོན་རྫོགས་རྒྱས་པོར་དེ་ཉིད་ངེས། །ཞེས་གསུངས་ཏེ། ཨའི་
བདེ་བ་མ་འགགས་པ་ཡི་གེ་བཞི་བཅུ་ཞེ་གཉིས་སུ་རང་སྣང་བའི་ཕྱིར་རྟ་རྔ་བརྒྱ་་་
ཤས་ཀྱི་སྒྲའི་ཡེ་ཤེས་སྐད་གཅིག་མའི་བདེ་བ་ཇི་ལྟ་བར་ཕུང་པོ་ལ་སོགས་པ་རིལ་དེ་
ལྟར་མངའ་མཛད་པས་ལོངས་སྤྱོད་རྫོགས་པའི་སྐུ་ཁོ་ནའོ། །ཨེ་མའོ་ངོ་མཚར་ཡ་
མཚན་གྱི། །འཕྲུལ་ཆེན་བཞི་བཅུ་རྩ་ལྔའི་མིང་། །ཚིག་རྣམས་མ་ལུས་འཛིན་་
པའི་གནས། །སྣ་ཚོགས་དོན་ཆེན་སྨྲ་ཞིང་སྟོན་ཞེས་བྱ་བ་ནི། སྤྲུལ་པའི་སྐུར་་
སྟོན་ཏེ། མི་དང་ལས་དང་རང་བཞིན་ལ་དམ་པ་གསུམ་མོ། །ཡི་གེའི་མིང་་
རྣམས་ཀྱིས། ཚིག་ཐམས་ཅད་སྡུད་ལ། ཚིག་གིས་ཐ་སྙད་མ་ལུས་པ་བརྡའ་་
སྤྲོད་པས། མིང་གི་ལས་ཡིན་ཏེ། གསུང་ཁོ་ནའོ། །དངོས་མེད་ཡི་གེའི་རང་་
བཞིན་སེམས།བདག་མེད་མཐའ་བྲལ་མི་དམིགས་ཀྱང་ཞེས་བྱ་བ་ནི།
སེམས་ཉིད་ཡི་གེར་རང་སྣང་བའི་ཕྱིར་བདེ་བ་ཆེན་པོའི་རིག་པ་ལས། གཞན་
མེད་པས་མཐའ་གསུམ་ལས་འདས་པའི་ཕྱིར། ཡུལ་དང་བྲལ་བས་ཐུགས་ཁོ་ནའོ།།
དབྱིབས་དང་ཁ་དོག་མིང་ཚོགས་ཀྱིས། །རོལ་པ་ཅིར་ཡང་སྤྲུལ་ཅིང་སྟོན་ཞེས་བྱ་
བ་ནི། རང་བཞིན་དེ་ལྟ་བུའི་ཕྱིར། ཡི་གེ་དེ་ལས་ཕུང་པོ་དང་རིགས་ལ་
སོགས་པ་ཐམས་ཅད་དུ་སྣང་ཞིང་ཀུན་ཏུ་གྱུར་པས་ན་སྐུའི་ལས་ཁོ་ནའོ། །བཤད་
པ་དེ་དག་ཡོངས་སུ་རྫོགས་པའི་ཕྱིར། །ཕྱོགས་བཅུ་དུས་བཞི་རྫོགས་པ་ཡི། །
ཡེ་ཤེས་སེམས་པའི་སྐུ་གསུང་ཐུགས། །དཀྱིལ་འཁོར་བཞི་བཅུ་རྩ་ལྔ་ཉིད། །ཡི་


གེ་མགོ་ནས་ཀྵ་ལ་རྫོགས། །ཞེས་གསུངས་སོ། །སེམས་ཀྱི་རང་བཞིན་ཡི་གེ་སྟེ།།
ཡི་གེ་དངོས་པོ་ཡོད་མ་ཡིན། །ཞེས་བྱ་བ་ནི། སེམས་དང་ཡིད་དང་རྣམ་ཤེས་
དང་། འཇུག་པའི་རྣམ་པར་ཤེས་པ་བཞི་ནི་ཨ་ལ་སོགས་པ་བཞིར་ངེས་པར་
གནས་ལ། དེ་དག་རེ་རེའི་བརྩལ་ཡང་ཡི་གེ་དུ་མར་རང་སྣང་བས་ཡི་གེའི་ངོ་བོ་
ཉིད་མེད་པ་ཁོ་ནའོ། །དེ་ལྟ་བས་ན་སེམས་ཀྱི་ངོ་བོ་རྣམས་ནི་སྣང་སྟོང་གཉིས་སུ་
མེད་པའི་ཕྱིར། དམིགས་པ་དང་བྲལ་བས་རང་རིག་པ་ཁོ་ན་སྟེ། དཀྱིལ་
འཁོར་ལ་སོགས་པ་གང་དུ་ཡང་མི་འགག་པར་སྣང་བ་ཁོ་ནའི་ཕྱིར། དམིགས་
མེད་ཉིད་ནི་སྣ་ཚོགས་པའི། །སྐུ་གསུང་ཐུགས་ཀྱི་དཀྱིལ་འཁོར་ཆེ་ཞེས་གསུངས་
སོ༑ །སྐུ་གསུང་ཐུགས་ཀྱི་ངོ་མཚར་གྱི། །ཡ་མཚན་འཕྲུལ་ཆེན་རབ་འགུགས་
པ༑ ༑།དབྱིངས་ལ་དབྱིངས་ཀྱིས་བྲིས་པ་སྟེ། །ཡི་གེ་ཞེས་ནི་དེ་ཕྱིར་བརྗོད། །
ཅེས་བྱ་བ་ནི་ལས་དང་རྒྱུ་ཡིས་མིང་དོན་ལས་བཏགས་པ་སྟེ། བཤད་པའི་ཡོན་
ཏན་རིལ་རང་རིག་པའི་མངོན་སུམ་དུ་སྟོན་པའི་ཡི་གེ་ཉིད། ཚུལ་ཇི་ལྟར་སྣང་ཞེ་
ན༑ གང་ཕུང་པོ་ལ་སོགས་པ་སེམས་ཉིད་ཀྱི་ངོ་བོ་ཉིད་ལས་མི་གཞན་པ་ནི་
གསུམ་པ་ཁོ་ནར་འགྱུར་ལ། དེ་དག་ཉིད་རང་སྣང་བའི་བདེ་བ་ཆེན་པོ་ནི།
བཤད་པ་བཞིན་དུ་སྣང་དུ་སྣ་ཚོགས་སུ་གསལ་བའི་ཕྱིར་གཉིས་པ་སྟེ། དེ་ཡང་
རང་སྣང་བས་གཞན་གྱིས་བྱས་པར་ཐལ་བ་མེད་དོ། །མགོ་ནི་མ་ནོར་ལམ་ཡིན་ཏེ།།
ཚེག་ནི་ཤེས་རབ་མིང་དུ་སྨྲ། །ཤད་ནི་ཐབས་ཆེན་ཚིགས་སུ་གཅོད། །ཅེས་བྱ་
བ་ནི་རིམ་པ་བཟློག་སྟེ་ལུས་དཀར་དག་པ་ཐབས་ཀྱི་ངོ་བོ་སྐུ་སྟེ། དེ་ཉིད་ཡི་གེ་་
རྣམས་ཚིགས་སུ་གཅོད་པའི་ཤད་དུ་སྣང་ངོ་། །ཚེག་ནི་བྱེ་བྲག་ཕྱེ་ནས་མིང་སྟོན་
པས་ངག་དཀར་དག་པ་གསུང་སྟེ། ཤེས་རབ་བོ། །ཡི་གེ་སྦྲུལ་ལྟ་བུས་ཐམས་་
ཅད་ཀྱི་མགོ་འདྲེན་པ་ཉིད་ཐུགས་ཉིད་པས་ཐབས་དང་ཤེས་རབ་གཉིས་སུ་མེད་པ་


སྟེརྒྱལ་ཡང་དག་པའི་ལམ་མོ་ཞེས་བྱའོ། །ཨ་ནི་སྐྱེ་མེད་དེ་བཞིན་ཉིད། །ཅེས་
བྱ་བ་ནི། ཆོས་ཀྱི་ཁམས་རིལ་སེམས་ཉིད་པས་སོ་སོར་མ་སྐྱེས་པ་ནི་བླ་དྭགས་སུ་དེ་
བཞིན་ཉིད་ཅེས་བྱ་སྟེ། དེ་ཉིད་ངེས་པར་ཨར་སྣང་སྟེ། དེའི་ཕྱིར་ཐམས་ཅད་་
ཀྱང་ལྷུན་གྱིས་གྲུབ་པས་ཀུན་ཏུ་བཟང་མོ་ཞེས་བྱ་སྟེ། གང་དུ་ཡང་མ་ངེས་པར་
ཐམས་ཅད་དུ་སྣང་བ་ཁོ་ནའོ།། །ཐ་ནི་སྒྱུ་འཕྲུལ་རྡོ་རྗེ་ཉིད། །ཅེས་བྱ་བ་ལ་
སོགས་པ་ནི་ལྔ་ཕུང་སྒྱུ་མ་ལྟ་བུ་སེམས་ཉིད་ཡིན་པས་ཡེ་ཤེས་སུ་རང་སྣང་བ་ནི་
དམིགས་པ་མེད་པར་སྣ་ཚོགས་སུ་སྣང་བའི་ཕྱིར། སྐབས་ཀྱིས་ཡི་གེ་ལྔ་སྟེ། དེ་
དག་ལ་རྡོ་རྗེ་སེམས་དཔའ་ལ་སོགས་པར་ཐ་སྙད་དུ་འདོགས་སོ། །ཐ་ནི་དྲ་བས་
མངོན་རྫོགས་ཉིད་ཅེས་བྱ་བ་ལ་སོགས་པ་ནི། དངས་མ་ཡེ་ཤེས་ཀྱི་འབྱུང་བ་ལྔ་
ནི་ནམ་མཁའ་ལ་སོགས་པ་ཀུན་ཏུ་སྣང་ཞིང་རིལ་ཡང་ཐ་མི་དད་པར་བསྡུས་པས་
ཐམས་ཅད་སེམས་ཉིད་དུ་རང་སྣང་བ་ནི་ཡི་གེ་ལྔ་སྟེ། ཀུན་ཏུ་བཟང་མོ་ལ་
སོགས་པ་ཁོ་ནའོ་ཞེས་བྱའོ། །ཀ་ནི་སྤྱན་གྱི་ཐུགས་ཀྱི་མཆོག །ཅེས་བྱ་བ་ལ་
སོགས་པ་ནི། རྣམ་ཤེས་བཞི་པོ་ནི་རིག་པ་ཁོ་ནའི་ཕྱིར་ཐུགས་ཏེ། དེའི་ཕྱིར་་
ཡི་གེ་བཞི་པོ་ཉིད་སའི་སྙིང་པོ་དང་། ཕྱག་ན་རྡོ་རྗེ་དང་། ནམ་མཁའི་སྙིང་པོ་
དང་། སྤྱན་རས་གཟིགས་དང་བཞིའོ་ཞེའོ། །ད་ནི་ཐུགས་ཀྱང་འཇིགས་བྱེད་
པའོ༑ །ཞེས་བྱ་བ་ནི། ལུས་ཀྱི་འབྲས་བུ་ཤེས་པའི་ངོ་བོ་གསང་བའི་རྣམ་པར་་
ཤེས་པའི་ལས་ཀྱིས་དེ་དག་ལ་ཡང་མི་གནས་པར་བྱེད་པའི་ཕྱིར་ཁྲོ་བོ་སྟེ། གཤིན་
རྗེ་གཤེད་པོ་ཞེས་བྱའོ། །ཙ་ནི་སྤྱན་གྱི་སྐུ་ཡི་མཆོག །ཅེས་བྱ་བ་ལ་སོགས་པ་ནི་
ཡུལ་བཞི་ལ་རྣམ་ཤེས་བརྟེན་པའི་ཕྱིར་སྐུར་འགལ་བ་མེད་དེ། བཤད་པ་བཞིན་་
པས་ས་ལེ་ལ་སོགས་པའོ་ཞེའོ། །ཉ་ནི་སྐུ་ལའང་འཇིགས་པའོ་ཞེས་བྱ་བ་ནི།
ལུས་ཀྱི་ཡུལ་གསང་བའི་པདྨའི་ལས་རྗེས་སུ་མཐུན་ཏེ་རང་བཞིན་བཤད་པ་


བཞིན་པས། ཉ་དང་སྟོབས་པོ་ཆེའོ། །བ་ནི་སྤྱན་གྱི་གསུང་གི་མཆོག་ཅེས་བྱ་
བ་ལ་སོགས་པ་ནི། དབང་པོ་རྣམས་ནི་ཡུལ་ཤེས་པ་རྣམས་ཕྱི་ནང་གི་ཚུལ་གྱིས་
བརྡའ་སྤྲོད་པར་བྱེད་པས་གསུང་སྟེ། བཤད་པ་བཞིན་པས། བྱམས་པ་ལ་
སོགས་པ་ཁོ་ནའོ། །མ་ནི་གསུང་ཡང་འཇིགས་བྱེད་པའོ། །ཞེས་བྱ་བ་ནི།
གསང་བའི་དབང་པོ་སྟེ། རྗེས་སུ་མཐུན་པའི་ཕྱིར་རོ། །ཡ་ནི་སྐྱེ་བ་རྣམ་པར་
དག་ཅེས་བྱ་བ་ལ་སོགས་པ་ནི། དུས་བཞི་ཁོ་ན་སྟེ། འདས་པས་གོ་འབྱེད་པ་
དང་། ད་ལྟར་གནས་པ་དང་། རྒྱུ་རྐྱེན་དུ་དགོས་པའི་ཕྱིར་མི་རྟག་པ་ཉིད་
དང་། ངོ་བོ་ཉིད་འདྲར་བསྟན་དུ་མེད་པ་རྣམས་ནི་མ་ནིང་གི་ཡི་གེ་བཞིར་སྣང་
སྟེ་དུ་པེ་ལ་སོགས་པའོ། །ཥ་ནི་བརྟག་མེད་དག་པ་སྟེ། །ཞེས་བྱ་བ་ལ་སོགས་པ་
ནི༑ གསང་བའི་ཁམས་གསུམ་འདུས་ནས། ཨོ་ལྟར་སྣང་བའི་དུས་ན་རྟག་་་
ཆད་བདག་མཚན་ངང་གིས་སྟོང་པ་ཉིད་དེ། དེ་ལ་ཡང་ངོ་བོ་ཉིད་ཀྱིས་མ་གྲུབ་
པ་ཉིད་ཡི་གེ་བཞི་སྟེ། སྒོ་མ་བཞིའོ། །ཀྴ་ནི་ཡེ་ཤེས་ཐུགས་ཀྱི་ཐུགས། །ཞེས་བྱ་
བ་ནི། རྣམ་ཤེས་ལྔའི་ཡུལ་རིལ་ཀྱང་ཡིད་ཁོ་ནས་སྤྱོད་པའི་ཕྱིར་བརྩེགས་པ་སྟེ།
ཡིད་རང་འབྱུང་བའི་ཡེ་ཤེས་རྒྱུ་རྐྱེན་ལ་སོགས་པའི་ཆ་ཤས་རིལ་ཟད་པས། ཀྴ་ཡ་
ཞེས་བྱ་བ་སྟེ། ཐམས་ཅད་ཀྱང་དེ་བཞིན་པར་བྱེད་པ་སྟེ་ཀུན་ཏུ་བཟང་པོའོ། །
ཨི་ནི་རྡུལ་སྙེད་ལྷ་རྣམས་སུ་ཞེས་བྱ་བ་ལ་སོགས་པ་ནི། ཐོག་མ་མེད་པ་ཅན་གྱི་
གཉིས་ཀྱི་བག་ཆགས་དྲུག་པོ་ནང་རིས་སུ་གྲངས་ལས་འདས་པ་རིལ་ཡང་སེམས་
ཉིད་ཁོ་ན་བས་ཡེ་ཤེས་དྲུག་གི་ངོ་བོ་ཉིད་དུ་གསལ་བ་ནི་ཡི་གེ་དྲུག་ཁོ་ན་སྟེ།
ཐུབ་པ་དྲུག་གོ། །ཨོཾ་ནི་ཐམས་ཅད་འཇིག་པར་བྱེད། །ཨོཾ་ནི་ཐམས་ཅད་ཞིག་
པ་ཡིན་ཞེས་བྱ་བ་ནི། གསང་བའི་ཁམས་གསུམ་འདུས་པ་ཉིད་དུ་བདེ་བ་སྐྱེས་་་
པའི་དུས་ན། ཁམས་བཅོ་བརྒྱད་དང་། ཕྱིན་ཅི་ལོག་བཞི་ལ་སོགས་པ་རིལ་་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

མཐུ་ཉམས་པར་འགྱུར་ལ། ངེས་པར་གཅད་པའི་དུས་ན་བདེ་བ་ཉིད་ལས་ཀྱང་
འདས་ཏེ། བརྗོད་པ་དང་བྲལ་བ་ཉིད་ཡེ་ཤེས་ལྔ་སྟེ། བདུད་རྩི་འཁྱིལ་པའོ་་་
ཞེས་བྱའོ། །དེ་དག་ཉིད་ཀྱི་ཕྱིར། ཡི་གེ་འཁོར་ལོ་ཚོགས་ཆེན་འདིས། །སྐུ་་
གསུང་ཐུགས་ཀྱི་ཕྲེང་བ་བསྡུས་ཞེས་གསུངས་སོ།། །།
དེ་ནས་ཞེས་པ་ལ་སོགས་པ་ནི་གོ་སླའོ། །ཐབས་དང་ཤེས་རབ་དགྱེས་སྤྲིན་
བྱང་ཆུབ་སེམས་ཚོགས་རྒྱུ་འཁོར་ལོ་ཞེས་བྱ་བ་ནི། ཉི་ཟླ་འབྱོར་པ་ནི་གཉིས་སུ་
མེད་པའི་བྱང་ཆུབ་སེམས་ཞེས་བྱའོ། །དེ་ཉིད་སྤྲིན་ལྟ་བུར་འཁོར་ལོ་བཞི་ལ་
སོགས་པ་ཀུན་ཏུ་ཁྱབ་པ་ཉིད་ཡི་གེའི་ཚོགས་སུ་རང་སྣང་བས། འདུས་མ་བྱས་པ་
ནི་ཡོངས་སུ་རྫོགས་པའི་རྒྱུ་ཁོ་ན་སྟེ། རང་བཞིན་གྱིས་སྣང་བའི་ཕྱིར་རང་བཞིན་
གསུང་གི་དཀྱིལ་འཁོར་ཉིད་དོ། །སྒྲུབ་པ་པོས་ཀྱང་རྗེས་སུ་མཐུན་པར་རྒྱུ་མ་ནོར་
བ་རྩ་བའི་སྔགས་ལས། ཏིང་ངེ་འཛིན་ནམ་ཐབས་ཀྱིས་བཀོད་པ་ནི་རྐྱེན་ཁོ་ནའོ།།
དེས་ཅི་ཞིག་འོང་སྙམ་པ་ལ། འབྲས་བུ་རྒྱལ་བ་སྨིན་དྲུག་ངོ་མཚར་མིང་ཚོགས་་་་
བཞི་བཅུ་གཉིས། འདུས་མ་བྱས་ཉིད་འདུས་བྱས་རྡོ་རྗེའི་དཀྱིལ་འཁོར་འབྱིན་་
པའི་དམ་ཞེས་བྱ་བ་ནི། སྐུ་གསུང་ཐུགས་ཀྱི་ཕྱག་རྒྱ་རྨད་དུ་བྱུང་བ་རང་རིག་་་་་
པའི་མངོན་སུམ་པ་ནི། སངས་རྒྱས་བཞི་བཅུ་གཉིས་སོ། །དེ་དག་བསྒྲུབ་པའི་་
དབང་དུ་འདུས་བྱས་ཉིད་དུ་བརྗོད་ཀྱང་། ངོ་བོ་ཉིད་ནི་དུས་གསུམ་དུ་མི་ཕྱེད་
པས་རྡོ་རྗེའི་དཀྱིལ་འཁོར་ཉིད་དོ། །འདའ་བར་མི་མཛད་དབང་མེད་རྒྱུ་རྐྱེན་
ཚོགས་པའི་མཐུ་ཆེན་ཡིན། །ཞེས་བྱ་བ་ནི་མི་འདའ་བའི་ཕྱིར་དམ་ཚིག་སྟེ།
ཡོངས་སུ་རྫོགས་པའི་རྒྱུ་ལ། ལས་སམ་ཏིང་ངེ་འཛིན་གྱིས་ལྷན་ཅིག་བྱས་པས་
སྨིན་པར་སྣང་བ་ནི། གདུལ་བྱའི་སྣང་བ་སྟེ། རང་སྣང་བ་ཉིད་མཐུ་ཆེན་པོའོ།།
དེ་བཞིན་གཤེགས་པ་ཐམས་ཅད་ཡི་གེའི་འཁོར་ལོར་གྱུར་ཏོ། །ཞེས་བྱ་བ་ནི།


རང་བཞིན་གྱི་དཀྱིལ་འཁོར་གཉིས་ཀྱིས་བསྡུས་པའི་རིལ། ཡི་གེ་བཞི་བཅུ་རྩ་
ལྔར་འདུས་ཤིང་། དེ་དག་ཉིད་དེའི་ངོ་བོ་བས་དེ་ལ་དེ་སྐད་ཅེས་བྱའོ། །ཡི་གེ་
ཕྲེང་བའི་འཁོར་ལོ་བཀོད་པ་ཞེས་བྱ་བ་ནི། གསུང་གི་དཀྱིལ་འཁོར་གྱི་རིམ་པ་
དང་། ལས་དང་། ཡོན་ཏན་དང་། མཚན་ཉིད་དང་། ངོ་བོ་ཐ་དད་
པར་སྣང་བའི་ཕྱིར་རོ། །ལེའུ་བཞི་པ་མདོར་བཤད་པའོ།། །།
དེ་ནས་ཡི་གེ་འཁོར་ལོ་སྤྲིན་བཀོད་པ་ལས་སྒྱུ་འཕྲུལ་རྣམ་པར་འཕྲོ་བ་ཞེས་
བྱ་བ་ནི། ཏིང་ངེ་འཛིན་གྱིས་ཡི་གེ་བཀོད་པའི་མཐུ་ལས་ལྷའི་དཀྱིལ་འཁོར་དང་།
ལས་དང་དངོས་གྲུབ་གསུམ་ལ་སོགས་པར་སྣང་བ་རྣམས་ནི་འཕྲོ་བ་ཞེས་བྱ་བ་སྟེ།
གདུལ་བྱའི་སྣང་བ་ཁོ་ནར་སྟོན་ཏོ་ཞེས་བྱའོ། །དེ་ཉིད་ཀྱི་ཕྱིར་བསྐྱེད་པའི་རིམ་་
པའི་དབང་དུ་རྒྱུད་ཀྱི་རིམ་པ་སྤངས་ཏེ། མན་ངག་གི་རིམ་པ་ལ་འཇུག་པར་བྱའོ།།
དེ་ལ་འགྲུབ་པའི་རྒྱུ་བསྟན་པའི་ཕྱིར། སྟོན་པ་མཆོག་བརྩོན་རྟོགས་པ་གསལ། །
དམ་ཚིག་སྔགས་དང་ཕྱག་རྒྱ་རྣམས། །མ་ཉམས་ཤེས་ཤིང་ཡོ་བྱད་ལྡན། །འགྲུབ་
འགྱུར་མི་ལྡན་དོན་མེད་བརླག །ཅེས་གསུངས་ཏེ། སྟོན་པའི་རང་བཞིན་ཅན་
གྱི་བླ་མ་ཡང་དག་པ། སྒོ་གསུམ་ནས་མཉེས་པར་བྱས་ནས། དབང་རིམ་པར་
ཐོབ་པར་བྱ་བ་དང་། བརྩོན་འགྲུས་ཀྱི་སྔོན་དུ་བྱ་བའི་སྒོ་གསུམ་གྱི་སྤྱོད་ལམ་་་་
ཡོངས་སུ་སྦྱངས་པ་དང་། ཆད་པ་བཞིན་ལྟ་བ་ཡོངས་སུ་དག་པར་བྱ་བ་དང་།
བཅོ་ལྔ་པ་ལ་སོགས་པའི་དམ་ཚིག་ཡོངས་སུ་དག་པར་བྱ་བ་དང་། ཕྱག་རྒྱ་ཆེན་
པོ་དང་སྔགས་ཀྱི་ཡན་ལག་རྣམས་མ་ཉམས་པར་ལྡན་པ་དང་། གནས་ཁང་་་
ལོངས་སྤྱོད་བཞི་པོ་དག་ཚང་བར་མ་ལྡན་པར་བསྒྲུབས་ཀྱང་ཚང་བའི་གནས་སུ་་་་
འགྱུར་བའི་ཕྱིར་དེ་དག་ངེས་པར་རྫོགས་པར་བྱའོ་ཞེས་གསུངས་སོ། །གཉིས་པ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
ལྟ་བ་བསྟན་པའི་ཕྱིར། གང་གིས་དམིགས་མེད་མི་ཤེས་པ། །དེ་ཡིས་ཆོས་ཀྱི་་
དབྱིངས་མི་ཤེས་ཞེས་གསུངས་ཏེ། གང་ནི་སྐལ་བ་དམན་ཞིང་བླ་མའི་མན་ངག་
གིས་མ་ཟིན་པ་དག་གོ། ། སེམས་ཉིད་ནི་ཅི་ཡང་མ་ཡིན་པའི་ཕྱིར། མིང་གི་་་་
མཚོན་པ་ཞིག་ཡིད་ལ་བྱེད་པ་རྣམས་ནི་དམིགས་པ་ཅན་ཞེས་བྱའོ། །དེ་དག་ནི་་
འོ་མ་འདོད་པ་རྭ་ལ་འཇོ་བ་ལྟ་བུའོ། །དེ་ཕྱིར་དངོས་དང་དངོས་མེད་པ། །
འཇིག་པས་དམིགས་མེད་ཤེས་པར་གྱིས་ཞེས་བྱ་བ་ནི། གཏན་ཚིགས་སྔར་ཐལ་ཏེ།
ཡེ་ཤེས་ནི་རྒྱུ་རྐྱེན་འདུས་པ་ཁོ་ནའི་ཕྱིར། འཇིག་པ་ལ་མ་བལྟོས་ཏེ། དངོས་་
པོ་རིལ་སེམས་ཉིད་དུ་འཇིག་ལ། དེ་ཉིད་ཡེ་ཤེས་སུ་གསལ་བས་སྟོང་པ་ཉིད་ཀྱང་
འཇིག་སྟེ། སེམས་ཀྱི་ཡེ་ཤེས་ནི་ཆད་པ་བཞིན་པ་ངང་གིས་དམིགས་སུ་མེད་པའོ་
ཞེས་བྱའོ། །དེ་ཉིད་ཅིའི་ཕྱིར་སྙམ་པ་ལ། གཞི་རྩ་མེད་པའི་སེམས་ཉིད་ནི། །
ཕོ་མོ་མ་ཡིན་མ་ནིང་མིན། །མཚན་མེད་མ་ཡིན་རིགས་རྒྱུད་མིན། །ཁ་དོག་མ་
ཡིན་དབྱིབས་མ་ཡིན། །གནས་སུ་མ་ཡིན་གང་ཡང་མིན། །དེ་བཞིན་ཉིད་་་
དབྱིངས་ཡེ་ཤེས་ཏེ། །ཞེས་བྱ་བ་ནི། སེམས་ཉིད་ཕྱི་མོའི་རྒྱུ་རྐྱེན་དང་བྲལ་་
བའི་ཕྱིར། རང་འབྱུང་གི་ཡེ་ཤེས་ཏེ། ངོ་བོ་ཉིད་མ་གྲུབ་པས་སེམས་ཅན་གྱི་་
མཚན་མ་གསུམ་དང་། སྒོ་ང་ལྟ་བུ་དང་། འགྲོ་བ་དྲུག་དང་། གཟུགས་ཀྱི་
མཚན་མ་གཉིས་དང་རྟེན་པར་བྱ་བ་དང་། བྱེད་པའི་གནས་ལ་སོགས་པ་གང་གི་
ངོ་བོ་ཉིད་དུ་ཡང་གདོད་ནས་མ་གྲུབ་པས་དེ་བཞིན་ཉིད་ཅེས་བྱའོ། །དེ་ཉིད་མུ་
མཐའ་བྲལ་ཞིང་ཐམས་ཅད་ཀྱི་འབྱུང་གནས་པས་མཉམ་པའི་དབྱིངས་ཏེ། དེ་་
ཉིད་རང་རིག་པ་ཁོ་ནར་གསལ་བས་མིང་ཡེ་ཤེས་གཉིས་སུ་ཡང་འདོགས་སོ། །
དེའི་ཕྱིར་དེ་ཉིད་རང་བཞིན་དང་ཏིང་ངེ་འཛིན་དང་། ལྷག་པའི་ཕྱག་རྒྱ་གསུམ་
དུ་ཡང་མི་འགག་པར་སྣང་བའི་ཕྱིར། ཐབས་ཀྱི་ཕྱག་རྒྱ་ཀུན་གྱི་རྒྱུ་ཞེས་གསུངས་


སོ༑ །གསུམ་པ་དེ་ལ་བསྒོམ་དགོས་པར་བསྟན་པའི་ཕྱིར། དངོས་རྣམས་ཉིད་
ན་དངོས་མེད་པ། །རྟོག་པའི་དབང་སྒྱུར་ཏིང་འཛིན་ཡིན། །ཞེས་གསུངས་ཏེ།
བཤད་པ་ལྟར་དངོས་པོ་རིལ་སེམས་ཉིད་ཁོ་ནར་གསལ་ལ། སེམས་ཉིད་བཤད་
པ་ལྟར་མ་གྲུབ་པ་ཁོ་ན་བས། དངོས་པོ་རྣམས་གང་དུ་ཡང་གྲུབ་མ་མྱོང་བར་
ཤེས་ན། དེ་ཉིད་ལས་མ་ཡེངས་པའི་བཏང་སྙོམས་ནི་ཤིན་ཏུ་གཅེས་པར་
གསུངས་སོ། །བཞི་པ་བསྒོམ་པའི་ཐབས་བསྟན་པའི་ཕྱིར། གང་གིས་གླང་
ཆེན་མྱོས་འདྲའི་སེམས། །མཉམ་པར་བཞག་པས་བརྟུལ་ནས་སུ། །ཞེས་གསུངས་
ཏེ༑ གང་བཤད་པ་ལྟར་ཤེས་པ་དེས་ཤེའོ། །འཁྲུལ་པའི་ཡུལ་སྣ་ཚོགས་ཀྱིས་
གཡེངས་པའི་སེམས་ནི། དཔེར་ན་གླང་པོ་ཆེ་རྒུན་ཆང་གིས་མྱོས་པ་ལྟ་བུ་སྟེ།
དེ་དག་འདུལ་བ་ནི་ཞི་གནས་ལྟ་བུ་མ་ཡིན་ཏེ། ལྟ་བའི་རྗེས་སུ་མི་དམིགས་པ་ནི་
མཉམ་པར་བཞག་པ་ཞེས་བྱ་སྟེ། དབུས་ལས་ཀྱང་འདས་པའི་ཕྱིར་རོ། །གཞི་
ཇི་བཞིན་པར་མིང་གཉིས་སུ་ཕེབས་པ་ནི་ཐུལ་བ་སྟེ། དེ་བཞིན་ཉིད་ཀྱི་ཏིང་ངེ་་
འཛིན་ཞེས་ཐ་སྙད་དུ་འདོགས་སོ། །ཞེས་བྱ་བའོ། །ལྔ་པ་དེ་ཉིད་ཐམས་ཅད་
དུ་སྣང་བར་བསྟན་པའི་ཕྱིར། རྩ་བ་མེད་པའི་སེམས་ཉིད་ནི། །ཆོས་རྣམས་་་
ཀུན་གྱི་རྩ་བ་ཡིན། །སེམས་ཉིད་ཡི་གེའི་རང་བཞིན་ཏེ། །ཡི་གེའི་ཡིད་བཞིན་
རིན་ཆེན་སྤྲིན་ཞེས་གསུངས་ཏེ། གཅིག་ནི་བཤད་ཟིན་ཏོ། །དེ་ལྟ་བུ་ལས་ཕྱག་
རྒྱ་གསུམ་པོ་དང་འཁྲུལ་པའི་ཆོས་རིལ་ཡང་སྣང་བས་ཐམས་ཅད་ཀྱི་རྩ་བ་སྟེ། དེ་
དག་དེ་ཉིད་དུ་གཉིས་མེད་པར་ཤེས་པ་ནི། གཉིས་སུ་མེད་པའི་སྙིང་རྗེའོ། །
ཐམས་ཅད་ལས་འདིར་སྐབས་ཀྱིས་ཡི་གེ་ཨ་རུ་སྣང་བ་ལས། རིན་པོ་ཆེ་ལྟར་དྲན་
པ་ཙམ་གྱིས་ཡི་གེ་ཕྲེང་བའང་བྱུང་ལ། དེ་དག་ནམ་མཁའ་ཁྱབ་པར་འཕྲོ་བ་དང་
བསྡུ་བའང་བྱའོ། །དྲུག་པ་དེ་ལས་དཀྱིལ་འཁོར་བསྐྱེད་པ་བསྟན་པའི་ཕྱིར།


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
ཐབས་ལས་ཐབས་བྱུང་ཐབས་བསམ་ཡས། །ཐ་དད་མེད་ལ་ཐ་དད་པའི། །
ནང་དང་ནང་གི་ཕྱི་རོལ་གྱི། །དཀྱིལ་འཁོར་བསམ་ཡས་ཡེ་ཤེས་རོལ། །
འཇིགས་མེད་ཀུན་བཟང་ཕྱག་རྒྱ་མཆོག །ཅེས་གསུངས་ཏེ། རང་རིག་པ་ཉིད་
ཡི་གེ་ཨར་སྣང་བ་ནི་རྩ་བའི་ཐབས་ཞེས་བྱའོ། །དེ་ལས་གཞལ་ཡས་གདན་དང་་
བཅས་པར་སྣང་བ་ནི་གཞིའི་ཐབས་སོ། །དེ་དག་ཏུ་ལྷའི་དཀྱིལ་འཁོར་བཀོད་པ་
ནི་བསམ་གྱིས་མི་ཁྱབ་པའི་ཐབས་ཞེས་བྱའོ། །དེ་དག་ཀྱང་རང་རིག་པ་ཁོ་ན་་་་
ཡིན་པ་བས། སྨན་པའི་བློ་ལ་ཐ་དད་དུ་སྣང་བའི་ལྷ་རྣམས་དང་གནས་དེ་དག་་
འདུས་མ་བྱས་ཏེ། བསམ་གྱིས་མི་ཁྱབ་པའི་ཡེ་ཤེས་རང་སྣང་བས། ཡེ་ཤེས་ལ་
ཡེ་ཤེས་རོལ་པ་སྟེ་བརྟགས་པ་དང་རྒྱུ་རྐྱེན་གཞན་གྱི་དབང་ལས་འདས་པ་ཁོ་ནའོ། །
དེ་ནི་སྤྱོད་ཡུལ་ཡོངས་སུ་དག་པས། འཁོར་བ་དང་ལམ་གྱི་གཡང་ས་གཉིས་དང་
བྲལ་བས་ཅི་བདེར་མནོས་ཤིག་ཅེས་བྱའོ། །བདུན་པ་དེ་ཉིད་དཀར་དག་པས་་་་
བླང་དོར་བྲལ་བར་བསྟན་པའི་ཕྱིར། དེ་ཉིད་ཡེ་ཤེས་རང་སྣང་བའི། །མིང་་་
ཚིག་གཟུགས་སོགས་ཡིད་བཞིན་གྱིས། །མུན་ལས་སྣང་འབྱུང་ཇི་བཞིན་དུ། །
འགྱུར་བས་གསེར་འགྱུར་སྨན་གྱི་ཚུལ་ཞེས་གསུངས་ཏེ། ཐབས་གསུམ་པོ་ཉིད་ཅི་
ཞིག་ལས་སྣང་ཞེ་ན། གདོད་མ་ནས་སེམས་ཀྱི་ཡེ་ཤེས་རང་སྣང་བའི་འཁོར་ལོའི་
ཡི་གེ་དང་། ཕུང་པོ་ལ་སོགས་པ་ཁམས་གསུམ་རིལ་སེམས་ཉིད་ཀྱི་ཕྱིར་ཅིར་ཡང་
སྣང་བས། དེ་དག་ཐབས་གསུམ་དུ་ཏིང་ངེ་འཛིན་གྱིས་དབང་སྒྱུར་ཡང་བླངས་པ་
དང་དོར་བ་མེད་པ་ནི་ངེས་པར་དཔེ་གསུམ་གྱིས་མཚོན་ཏེ་གོ་སླ་བས་མ་བཤད་དོ། །
བརྒྱད་པ་དེ་དག་ལ་འདྲིས་པར་བསྒོམ་པའི་ཕྱིར། སྔགས་དང་ཕྱག་རྒྱས་རབ་
བརྟན་ན། །དངོས་གྲུབ་ཡ་མཚན་ཆེན་པོར་འགྱུར་ཞེས་གསུངས་ཏེ། དེ་དག་
ལས་འཕྲ་མོ་དང་སྣང་བ་རྣམ་པར་འབྱེད་པའི་ཏིང་ངེ་འཛིན་གྱིས་ཕྱག་རྒྱ་ཆེན་པོར་


བསྟན་འགྱུར རྒྱུད 
སྔགས་ཀྱི་ཡན་ལག་ལྔ་དང་ལྡན་པར་གསལ་བ་ལ་ཡུལ་གྱིས་མི་འཕྲོགས་པ་ལས་
དངོས་གྲུབ་རྣམ་གཉིས་ངེས་པར་འབྱུང་བས། བརྟན་པར་གནས་པ་ཁོ་ནའོ་ཞེས་
པའོ༑ །དགུ་པ་དེའི་ཐུན་མོང་གི་དངོས་གྲུབ་བསྟན་པའི་ཕྱིར། བདུད་རྩིར་་
འགྱུར་ཞིང་འབྱུང་བ་དང་ཞེས་བྱ་བ་ནས། ཏིང་ངེ་འཛིན་འདི་ཡིས་བྱེད་པར་་་་
འགྱུར་ཞེས་པའི་བར་དུ་གསུངས་ཏེ། དུག་ལས་བདུད་རྩིར་བསྒྱུར་བ་ལ་སོགས་་
པ་དངོས་པོ་ཐམས་ཅད་ཕན་ཚུན་མི་མཐུན་པར་བསྒྱུར་བ་དང་། དངོས་པོ་ཁྱད་
པར་དུ་གྱུར་པར་བྱས་པ་ལ་སོགས་པས་སེམས་ཅན་གྱི་བསམ་པ་ཡོངས་སུ་བསྐོང་བ་
སྟེ༑ ཐམས་ཅད་ཀྱང་བདག་ལས་མི་གཞན་པར་ཤེས་ནས་སྟོབས་སུ་གྱུར་པའི་་་
ཕྱིར་རོ། །དེ་དག་ཏིང་ངེ་འཛིན་གཉིས་ཀྱི་སྐབས་སུ་ཤེས་ཀྱིས་ནུས་སོ་ཞེས་བྱའོ། །
བཅུ་པ་མཆོག་གི་དངོས་གྲུབ་བསྟན་པའི་ཕྱིར། སྒྱུ་འཕྲུལ་དཀྱིལ་འཁོར་བཞི་བཅུ་
གཉིས༑ །དྲ་བའི་དཀྱིལ་འཁོར་མངོན་རྫོགས་པས། །ཕྱོགས་བཅུ་དུས་བཞི་
རྫོགས་པ་ཡིས། །དཀྱིལ་འཁོར་ཐམས་ཅད་འགྲུབ་པར་འགྱུར་ཞེས་གསུངས་ཏེ།
གང་ཕུང་པོ་ལ་སོགས་པ་ལྷའི་དཀྱིལ་འཁོར་བཞི་བཅུ་གཉིས་སུ་རང་རིག་པའི་
མངོན་སུམ་དུ་བསལ་བས་ཁམས་གསུམ་རིལ་ལྷའི་ཚོགས་སུ་གསལ་ཡང་། སྤྱོད་
ཡུལ་དང་བྲལ་བས་ཡི་གེ་འཁོར་ལོ་ཚོགས་ཆེན་གྱིས་ཏེ། འབྲས་བུ་ལུས་པ་མེད་པ་
ཁོ་ནའོ་ཞེས་བྱའོ། །བཅུ་གཅིག་པ་དེ་ཉིད་རྒྱས་པར་བསྟན་པའི་ཕྱིར། དུས་
གསུམ་རྒྱལ་བས་ཐུགས་ཆུད་པའི། །དངོས་གྲུབ་མཆོག་གི་སྙིང་པོ་ནི། །ཟད་
པའི་དུས་མེད་ཡིད་བཞིན་མཆོག །འཕེལ་འགྲིབ་མེད་པར་འབྱུང་བ་སྟེ། །དངོས་
པོ་མེད་ལས་དངོས་པོའི་སྤྲིན། །སྣ་ཚོགས་རྣམ་པར་འབྱུང་ཞིང་འགྱུར་ཞེས་
གསུངས་ཏེ། བཤད་པ་བཞིན་དུ་དངོས་པོ་ཐམས་ཅད་སྐུ་དང་ཡེ་ཤེས་སུ་གསལ་
བ་ནི། རྒྱལ་བ་མ་ལུས་པའི་ངོ་བོ་ཉིད་དང་། ལྟ་བ་དང་། དངོས་གྲུབ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

གསུམ་ག་ཡིན་པའི་ཕྱིར། གཞན་དག་ལས། བྱང་ཆུབ་སེམས་ཀྱི་དོན་རྟོགས་
པས༑ །སངས་རྒྱས་ཀུན་གྱི་ཉིང་ཤ་ཅན། །ང་ནི་སངས་རྒྱས་ཀུན་གྱི་དུར།།
དུར་ཁྲོད་ཆེན་པོ་ང་ཉིད་ཡིན། །ཞེས་འབྱུང་ངོ་། །དེ་ཉིད་ངོ་བོ་གཅིག་ཏུ་མ་
གྲུབ་པར་གདུལ་བྱ་ལ་སྣ་ཚོགས་སུ་སྣང་ཞིང་འགྱུར་ཡང་འཕེལ་བ་དང་འགྲིབ་པ་
མེད་དེ། ངོ་བོ་ཉིད་ཀྱི་རྟག་པ་ཞེས་བྱའོ། །དེ་ནས་དེ་བཞིན་གཤེགས་པ་
ཐམས་ཅད་གཟིགས་མོས་མཉེས་པར་གྱུར་ཏོ། །ཞེས་བྱ་བ་ནི། ཏིང་ངེ་འཛིན་
གྱི་མཐུ་ལས་སྣ་ཚོགས་སུ་སྣང་བ་རིལ་བདག་ཉིད་ཀྱི་ཕྱིར་མ་བལྟས་པར་གསལ་བ་་
ནི་གཟིགས་མོ་སྟེ། མི་ཕྱེད་པ་ནི་གཉིས་སུ་མེད་པའི་མཆོད་པ་ཞེས་བྱའོ། །སྒྱུ་
འཕྲུལ་བསྒྲུབ་པའི་ཏིང་ངེ་འཛིན་ཞེས་བྱ་བ་ནི། ལྷའི་དཀྱིལ་འཁོར་གྱི་ཏིང་ངེ་་་་
འཛིན་གཉིས་ཀྱི་མཐུ་ལས་དང་དངོས་གྲུབ་མང་པོར་འགྲུབ་པ་སྟེ། ལེའུ་ལྔ་པ་་་་
བཤད་པའོ།། །།
དེ་ནས་དེ་བཞིན་གཤེགས་པ་ཐམས་ཅད་ཀྱི་རང་བཞིན་གཅིག་དང་དུ་མ་
མེད་པའི་བདག་ཉིད་ཐམས་ཅད་ཀྱི་ཞེས་བྱ་བ་ནི། དེ་བཞིན་གཤེགས་པར་མ་
ཟད་དེ། ཆོས་ཐམས་ཅད་རང་རིག་པར་གསལ་བས། མ་འདྲེས་ལ་ཡོངས་སུ་
རྫོགས་པའི་ཕྱིར་གཅིག་དང་དུ་མ་བྲལ་བ་ཁོ་ནའོ། །གང་དེ་ཉིད་མངོན་དུ་བྱས་
པ་ནི་བདག་ཉིད་ཆེན་པོ་སྟེ། ཐམས་ཅད་ཀྱི་ངོ་བོ་ཉིད་དེ་ལྟར་མཚུངས་པར་
བཞུགས་སོ། །ཞེས་བྱ་བའོ། །འཇིག་རྟེན་དྲུག་གི་ཕྱོགས་བཅུ་ཐམས་ཅད་ལ་
ཉིད་ཀྱི་ཆེ་བའི་དཀྱིལ་འཁོར་འབྱུང་བར་བཞེད་ནས་ཞེས་བྱ་བ་ནི། ཁམས་
གསུམ་གྱི་ཕྱོགས་དབུས་ཐམས་ཅད་དུ་རིག་པར་རང་སྣང་བས་རིལ་ཡང་ཡེ་ཤེས་
ལྔའི་དཀྱིལ་འཁོར་དུ་གདལ་པ་ནི་དེ་བཞིན་གཤེགས་པ་ཉིད་ཀྱི་ངོ་བོ་ཡང་ཡིན་ལ་


དེ་ཉིད་གསལ་བར་བསྟན་པས་དགོས་པ་མངོན་དུ་གཞག་པ་ནི། བཞེད་པ་ཞེས་
ཐ་སྙད་དུ་འདོགས་སོ། །དེ་ཉིད་བསྟན་པའི་ཕྱིར། ཡེ་ཤེས་ཕྱོགས་བཞི་དབུས་
བརྟགས་ཏེ། །དཀྱིལ་འཁོར་བསམ་ཡས་ལྷུན་གྱིས་གྲུབ། །ཅེས་བྱ་བ་ནི།
རང་རིག་པ་ཉིད་ཕྱོགས་དབུས་སུ་བསྡུས་པ་ཐམས་ཅད་དུ་རང་སྣང་བའི་ཕྱིར།
དེ་དག་དེའི་ངོ་བོ་ཉིད་དུ་གསལ་ལ་མི་རྟོག་པ་དང་། ཐམས་ཅད་དེའི་ངོ་བོར་
གཅིག་པ་དང་། མ་འདྲེས་པ་དང་། ཡོངས་སུ་རྫོགས་པས་བྱ་བ་མེད་པ་དང་།
མཐའ་ཐམས་ཅད་ལས་འདས་པའི་ཡེ་ཤེས་ལྔའི་དཀྱིལ་འཁོར་ཉིད་དེ། དེའི་ངོ་
བོ་བློས་གཞལ་བ་ལས་འདས་པར་གནས་པ་ནི་རྫོགས་པ་ཆེན་པོ་ཞེས་བྱ་བ་སྟེ།
རང་བཞིན་གསང་བའི་སྙིང་པོའོ། །རྫོགས་ཆེན་རྟོགས་པའི་རྣལ་འབྱོར་པས།།
ཀུན་འབྱུང་དཀྱིལ་འཁོར་ཆེན་པོ་སྤྱོད། །ཅེས་བྱ་བ་ནི། གང་གིས་དེ་མངོན་དུ་
བྱས་པའི་དུས་ན། སྣང་སྤྱོད་ཐམས་ཅད་ཡེ་ཤེས་ལྔ་ལས་མི་འདའ་བས་ཞིང་དང་
སྤྱོད་ཡུལ་ཡོངས་སུ་དག་པ་སྟེ་ཆེ་བའི་ཏིང་ངེ་འཛིན་གྱི་དཀྱིལ་འཁོར་ཕྱུང་བ་ཞེས་
བྱའོ༑ །དེའི་རྩལ་མི་འགག་པ་དང་། མི་ལྕོགས་པ་རྣམས་ཀྱི་ཕྱིར་ཡང་
གསུངས་པ། འཁོར་ལོ་རྩིབས་བཞི་མུ་ཁྱུད་བཅས། །ཞེས་བྱ་བ་ལ་སོགས་པའི་
ཚིག་གོ་སླ་སྟེ། ལེའུ་ལྔ་པའི་ཏིང་ངེ་འཛིན་གསུམ་གྱི་རྗེས་སུ་གཞི་ཡི་ཐབས་འདི་
ལྟར་མངོན་དུ་བྱ་བ་སྟེ། དེ་ལ་ལྷ་བཞི་བཅུ་གཉིས་ཀྱི་ཆ་བྱད་ཅན་གྱི་སྤྲུལ་པའི་
འཕྲོ་འདུས་བརྒྱན་པའོ། །དེར་ཅི་ཞིག་གོ་སྙམ་པ་ལ། སེང་གེ་གླང་ཆེན་རྟ་
དང་ཁྱུང་། །ནམ་མཁའ་ལྡིང་གི་ཁྲི་ཆེན་ལ། །ཉི་ཟླ་པདྨ་རིན་པོ་ཆེ་ཞེས་
གསུངས་ཏེ། རང་འབྱུང་གི་ཡེ་ཤེས་ལ་འབྲས་བུའི་ཆོས་ལྔ་རྫོགས་པ་དང་།
དེས་ཐམས་ཅད་ཀྱང་ཚིམ་པར་བྱེད་པ་ཉིད་སེམས་ཅན་ཆེན་པོ་ལྔ་དང་རིན་པོ་ཆེའི་
ཁྲི་སྣ་ཚོགས་སུ་མཛེས་པ་བརྟན་པས་འདེགས་པ་ནི། གཞན་གྱི་གདན་ལས་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ།

སྤགས་པ་ལས་ཆེ་བའོ། །དེ་དག་ལ་སོགས་པར་དགོད་པ་ནི། ཐབས་དང་ཤེས་
རབ་སྤྱོད་པའི་གདན་སུམ་བརྩེགས་ཏེ། ཐམས་ཅད་རང་རིག་པར་གསལ་བ་ནི་
གང་ལ་སྤྱད་ཀྱང་མི་གོས་པས་འབྲས་བུར་འགྱུར་བའི་ཕྱིར་རོ། །དེ་དག་ལ་ཅི་
ཞིག་བཞུགས་སྙམ་པ་ལས། གདན་ལ་རྫོགས་དང་སེམས་དཔའི་ཚུལ་ཞེས་
གསུངས་ཏེ། གཙོ་བོ་ལྔ་ནི་རྫོགས་པའི་སྐྱིལ་མོའོ། །ཡུལ་ལྔ་ནི་བཏུལ་ཞུགས་
ཀྱི་སྐྱིལ་མོའོ། །སེམས་དཔའ་རྣམས་ནི་མཛད་པ་ཡོངས་སུ་མ་རྫོགས་འབབ་པའི་
ཚུལ་ལོ། །སེམས་མ་རྣམས་བཞུགས་ཚུལ་གྱིས་འཁྱུད་པའོ། །འཁོར་ལོ་རྒྱལ་པོ་
རྒྱལ་མོ་དང་། །གཡས་ནས་མཐོང་ཐོས་སྣོམ་པ་དང་། །མྱོང་དང་བཙུན་མོའི་་
ཚོགས་སུ་བཅས། །ཞེས་བྱ་བ་ནི། ལྟེ་བ་དང་རྩིབས་ལ་རིགས་ལྔ་དང་།
རྩིབས་མཆན་ལ་ཐུགས་ཀྱི་སེམས་དཔའ་བཞི་སྟེ། རིམ་པ་ནི་ཡི་གེའི་དབང་དུ་
གསུངས་པ་སྟེ། གྲལ་ནི་ལུགས་སུ་མཐུན་པ་ཁོ་ནའོ། །གྲུ་ཆད་ལ་ནི་མཐོང་
བྱེད་དང་། །ཞེས་པ་ལ་སོགས་པ་ནི་གོ་སླ་སྟེ་རིམ་པ་ཡང་རྗེས་སུ་མཐུན་ནོ། །
བར་ཁྱམས་ལ་ནི་ཐུབ་དྲུག་དང་། །མདུན་དང་རྒྱབ་ཏུ་བྱེད་པ་དང་། །བྱ་བ་་
དག་ནི་གནས་པར་བརྟན་ཞེས་བྱ་བ་ནི། སྡུད་པའི་དོན་གྱིས་འདིར་བརྒྱད་ཁོ་ན་
སྟེ༑ ཕྱོགས་མཚམས་སུ་མཉམ་པར་བཞུགས་པའོ། །སྒོ་ཁྱུད་ལ་ནི་འཇོམས་པ་
བཞི༑ །བཙུན་མོ་ཚོགས་དང་ལྡན་པར་གནས་ཞེས་བྱ་བ་ནི། རྔམ་པའི་ཚུལ་
གྱིས་ཞལ་ཕྱིར་བལྟས་པའོ། །དེ་དག་གི་ཕྱག་མཚན་ནི་ཅི་དང་ཅི་ཞིག་སྙམ་པ་ལ།
རྡོ་རྗེ་འཁོར་ལོ་རིན་པོ་ཆེ། །ཞེས་བྱ་བ་ལ་སོགས་པ་གསུངས་ཏེ། འཛིན་པའི་་་་་
རིམ་པ་ནི། སྒྱུ་འཕྲུལ་རྡོ་རྗེ་ལས། རྡོ་རྗེ་འཁོར་ལོ་རལ་གྲི་འབར། །དྲིལ་བུ་
པདྨ་རིན་པོ་ཆེ། །རྡོ་རྗེ་འཛིན་པའི་རིམ་པའོ། །གཞན་གང་གནས་སུ་རྡོ་རྗེ་་་་
ཤེས༑ །དང་པོ་ཐུགས་དང་གཡོན་འཁྱུད་པའོ། །རིན་ཆེན་མྱུ་གུ་རལ་གྲི་་་་


འབར༑ །པདྨ་དཀར་པོ་རྡོ་རྗེ་ཆེ། །ཨུད་པལ་ཀླུ་ཤིང་པོ་ཏི་སྟེ། །གཟུགས་
མཛེས་རིན་ཆེན་ཕྲེང་བ་དང་། །པི་བང་གར་བསྒྱུར་སྤོས་མེ་དང་། །པུ མེ་
ཏོག་མར་མེ་དང་། །བྱུག་པ་གཙོ་བོའི་རིམ་ཤེས་བྱ། །ནིར་མགོ་རྡོ་རྗེ་ཐོད་རྒྱ་་་
གྲམ༑ །ལྕགས་ཀྱུ་ཞགས་པ་སྤོ་ཏ་ཧོ། །འོད་འཕྲོ་མཉམ་བཞག་རྡོ་རྗེ་ཐལ།
ཡེ་ཤེས་རྩེ་ལྔ་ཆོས་ཁམས་དྲིལ། །ཐུགས་ལ་བསྟན་པའི་ཉིད་དུ་གསུང་། །ཐུབ་་་་
ཆེན་ངེས་་པར་ཕྱག་གཉིས་ཤེས། །གསེག་པར་གོ་མཚོན་པི་བང་རྡེབས། །
སྒྲོན་སྟོབས་པུ་ཏི་ཆོས་འཆད་ཚུལ། །མེ་དཔུང་བུམ་པ་ཤེས་པར་བྱ། །ཞེའོ། །
དེ་དག་གི་སྐུ་མདོག་ཅི་ཞིག་སྙམ་པ་ལ་མཐིང་ག་དཀར་པོ་སེར་ལེ་བརྒན། །ལྗང་
གུ་ལ་སོགས་སྣ་ཚོགས་པའི། །ཞེས་གསུངས་ཏེ། མཚམས་ཀྱི་སེམས་དཔའ་་
དང་ཁྲོ་བོ་ལ་སོགས་པའི་ཕྱིར་ན་ཉི་ཤུ་རྩ་ལྔར་ཡང་གསལ་ལོ། །མཉེན་ཅུག་་་་
འཁྲིལ་ལྡེམ་གཞོན་ཚུལ་ཅན་ཞེས་བྱ་བ་ནི། སྒེག་པའི་ཚུལ་གྱིས་ཐབས་དང་ཤེས་
རབ་སྙོམས་པར་ཞུགས་ཀྱང་། སྐུ་དང་ཡན་ལག་མཉེན་པའི་ཕྱིར། དྲང་ཞིང་
སོ་སོར་མ་འདྲེས་པར་གསལ་ལོ། །ཞེས་བྱ་བའོ། །གསལ་འཚེར་ལྷུན་སྟུག་གཟི་
བྱིན་ལྡན་ཞེས་བྱ་བ་ནི། མཚན་དང་དཔེ་བྱད་ཡོངས་སུ་རྫོགས་པས་ཤིན་ཏུ་
བརྗིད་པའི་ཕྱིར། ཐམས་ཅད་ཀྱང་ཟིལ་གྱིས་གནོན་པའོ། །འོད་ཟེར་འཕྲོ་
བའི་ཚོགས་ཆེན་པོ་ཞེས་བྱ་བ་ནི། གསལ་ལ་རྣོ་བའི་ཕྱིར་ཏེ། དེ་ཡང་དཀར་་
པོ་དང་དམར་པོ་དང་སེར་པོ་དང་། སྔོན་པོ་དང་བཙོད་ཁ་དང་། ཤེལ་དང་།
དངུལ་གྱི་མདོག་ལྟ་བུ་དང་དྲུག་གོ། །དེ་དག་ནང་རིས་སུ་གཅིག་ཀྱང་དབྱེ་བ་སྟེ།
དེ་དག་གི་གནས་བཏུས་པ་མ་ཡིན་གྱི། འདིར་སྤུ་རེ་རེ་ནས་བྱེ་བ་ཕྲག་དྲུག་དྲུག་
ཕྱོགས་བཅུར་འཕྲོ་བའི་སྣང་བས་ཁྱབ་པར་བྱེད་པ་ནི་ཚོགས་ཆེན་པོ་ཞེས་བྱའོ། །
འབར་བའི་ཕྲེང་བས་འཁྲིགས་པ་སྟེ་ཞེས་བྱ་བ་ནི། ཁྲོ་བོ་དང་ཁྲོ་མོའི་མེ་དཔུང་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ། 
སྟེ་རྡོ་རྗེ་རྩེ་ལྔ་པར་འཁྱིལ་པའོ། །མཐའ་དབུས་མེད་པར་ཁྱབ་པ་ཡི། །དཀྱིལ་
འཁོར་བསམ་ཡས་ལྷུན་གྱིས་གྲུབ་ཅེས་བྱ་བ་ནི། རང་བཞིན་གྱིས་རྗེས་སུ་ལྷག་པ་
ཏིང་ངེ་འཛིན་གྱི་དཀྱིལ་འཁོར་ཡང་དབྱིངས་ཀྱི་མཐས་ཀླས་པར་དེ་དག་ངོ་བོ་ཉིད་་
དུ་གསལ་བ་ལས། གདུལ་བྱ་རང་གི་སྣང་བས་གོ་ཕྱེ་ནས་སྣ་ཚོགས་སུ་སྣང་བས།
དོན་བྱ་བར་བསྒོམ་པ་ཁོ་ནའོ། །ཞེས་བྱ་བའོ། །རང་བཞིན་སྐུའི་དཀྱིལ་འཁོར་
གྱི་མཚན་ཉིད་དང་། འཕྲིན་ལས་དང་། དེ་གྲུབ་པའི་ཚུལ་བསྟན་པའི་ཕྱིར།
ཕྱོགས་བཅུ་དུས་བཞི་མངོན་རྫོགས་པའི། །སྐུའི་ཕྱག་རྒྱ་ཆེ་མཆོག་ནི། །དེ་
བཞིན་ཉིད་ལས་མ་གཡོས་ཀྱང་། །ཡང་དག་ཐར་པའི་གཟུགས་སྐུ་དང་། །
འགྲོ་བ་མ་ལུས་འདུལ་བའི་ཕྱིར། །མཐུན་བྱས་སྐུ་ནི་སྣ་ཚོགས་སྟོན། །ཞེས་
པ་ཡང་དག་པར་རྫོགས་པའི་ཟུང་འཇུག་སྐུ་ནི་སྐུ་ལྔ་ལྷུན་གྱིས་གྲུབ་པས། སྐུ་ཕྱག་
རྒྱ་ཆེན་པོ་ལས་ཁྱད་པར་དུ་གྱུར་པའི་ཕྱིར་མཆོག་ཁོ་ནའོ། །དེ་དག་གང་ཞེ་ན་ཅི་
གནང་ཡང་སེམས་ཉིད་ཁོ་ན་བའི་ཕྱིར་སྣང་སྟོང་གཉིས་སུ་མེད་པ་ནི་ཆོས་སྐུ་ཉིད་དེ།
རྒྱས་པ་ལས། འཇིག་རྟེན་བརྟན་གཡོ་ལ་སོགས་པ། །སྣང་བ་ཉིད་ན་ངོ་བོ་མེད།།
དེ་ཉིད་ཆོས་སྐུ་ཆེན་པོ་ཡིན་ཅེས་གསུངས་པས། དེ་ནི་དེ་བཞིན་ཉིད་ཀྱི་ཡེ་ཤེས་སོ། །
དེས་མ་རྩལ་བ་ནི་མ་གཡོས་པའོ། །རྩོལ་བ་ལས་གྲོལ་བར་སྟོན་པ་ནི་ཡང་དག་་་
པའི་ཐར་པ་སྟེ། ལོངས་སྤྱོད་ཆེན་པོའི་སྐུ་དང་། འགྲོ་བ་དྲུག་དང་། མཐུན་
པར་བསྟན་པ་ནི་སྤྲུལ་པ་སྟེ་བསམ་གྱིས་མི་ཁྱབ་པས་འདུལ་བ་རྣམས་སུ་སྣང་ངོ་། །
ཞེས་བྱའོ། །སྟོན་ཉིད་སྒྱུ་མ་མིག་ཡོར་ཚུལ། །ཞེས་བྱ་བ་ནི། དེ་དག་ཀྱང་་་་་
ལྷུན་གྱིས་གྲུབ་པའི་རྒྱུ་དང་། ལས་ཀྱི་རྐྱེན་གྱིས་སྣང་བ་ཁོ་ན་ལས། རང་རྒྱུད་་
དུ་སྣང་བ་རྣམས་ནི་འཁྲུལ་པའོ། །ཞེས་བྱ་བའི་ཐ་ཚིག་གོ། །འོ་ན་ངོ་བོ་ཉིད་
ཇི་ལྟ་བུ་ཞེ་ན། ་ཚུལ་ཉིད་དབྱིངས་ལས་གཡོས་པ་མེད་ཅེས་གསུངས་ཏེ།


དཔེའ་དེ་ཉིད་ཀྱི་ཕྱིར་སྣ་ཚོགས་སུ་སྣང་བ་ཉིད་ན་སེམས་ཀྱི་དབྱིངས་ཉིད་ཁོ་ན་
བས་བདེན་པ་གཉིས་སུ་མི་ཕྱེད་པས་རྡོ་རྗེའི་སྐུའོ། །འོ་ན་ངོ་བོ་ཉིད་མེད་པ་ཉིད་
སྣ་ཚོགས་སུ་སྣང་བས་རྩོལ་བས་བྱས་སོ་བར་དོགས་པ་ལ། མ་གཡོས་བཞིན་དུ་སྣ་
ཚོགས་པ། །དེ་ཚེ་མི་མཐུན་སྣ་ཚོགས་ལ། །སོ་སོ་འདྲ་བར་སྣང་བ་ནི། །དེ་་
བཞིན་ཉིད་ཀྱིས་མ་བཅོས་ཀྱང་། །ལས་འཕྲོ་དབང་གིས་སོ་སོར་སྣང་། །ཞེས་
གསུངས་ཏེ། ཐམས་ཅད་མ་བརྩལ་བར་ལྷུན་གྱིས་གྲུབ་པ་ནི། མངོན་པར་་་་་
བྱང་ཆུབ་པའི་སྐུ་སྟེ། དེ་ཡང་རིམ་པ་མཐུན་པར་སྣང་བ་ནི་ལས་ཁོ་ནའོ་ཞེས་བྱའོ།
དཔེར་ན་མེ་ལོང་ཆུ་ཟླ་བཞིན་ཞེས་བྱ་བ་ནི། དེ་དག་མ་གཡོས་པར་ཀུན་ཏུ་སྣང་
བ་ནི་མེ་ལོང་དང་བཞིན་གྱི་ཚུལ་ལོ། །འགྲོ་འོང་མེད་པར་ཁྱབ་པ་ནི་ཆུ་ཟླའི་
དཔེས་སྟོན་ཏོ་ཞེས་བྱ་བའོ། །དེ་ཚེ་མི་མཐུན་ཐམས་ཅད་ལ། །སྡིག་སྤོང་་
གཟུགས་སུ་རྣམ་པར་སྣང་། །དགེ་ཚུལ་རྣམས་ལ་དགྲ་བཅོམ་གཟུགས། །རང་
རྒྱལ་རྣམས་ལ་བསེའ་རུ་ཚུལ། །ཞེས་བྱ་བ་ནི་གོ་སླའོ། །གཞན་ཡང་ཐེག་མཆོག་
རིམ་པ་བཞིན། །ཞེས་བྱ་བ་ནི། མོས་པས་སྤྱོད་པ་ལ་སྤྲུལ་པའི་སྐུ་ཉིད་དོ། །
ཀྲི་ཡ་ལ་སོགས་པ་སོ་སོའི་སྟོན་པ་རྣམས་ཀྱང་དེ་བཞིན་ཉིད་དུ་སྣང་ངོ་། །འོག་་
མིན་བླ་མེད་གནས་མཆོག་ཏུ། །སྐུ་ནི་རྣམ་པར་སྣང་མཛད་ཚུལ། །བྱང་ཆུབ་་
སེམས་དཔའི་འཁོར་རྣམས་ལ། །དེ་བཞིན་གསུང་མཆོག་མི་སྨྲ་སྟེ། །སྐུ་ཡིས་་་
ཆོས་རྣམས་འཇལ་བར་སྟོན་ཞེས་བྱ་བ་ནི། །འོག་མིན་ཆེན་པོ་ལོངས་སྤྱོད་ཀྱི་སྐུ་ནི་
སྤྲུལ་པའི་དེ་བཞིན་གཤེགས་པ་ལྟར་ཚིག་གི་གསུང་གིས་མི་སྟོན་ཏེ། གཞན་དག་
ལས༑ དེ་བཞིན་གཤེགས་པ་ལ་ལ་ནི་སྤྱན་ཕྱེ་བས་ཆོས་སྟོན་ཏོ། །ལ་ལ་ནི་་
བཙུམས་པས་སྟོན་ཏོ། །ལ་ལ་ཕྱག་བརྐྱང་བས་སྟོན་ཏོ། །ལ་ལ་ནི་བསྐུམ་པས་
སྟོན་ཏོ། །ལ་ལ་ནི་བཙུན་མོ་དང་བཅས་པས་སྟོན་ཏོ། །ལ་ལ་ནི་བཙུན་མོ་མེད་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
པས་སྟོན་ཏོ་ཞེས་འབྱུང་བ་ལྟ་བུའོ། །ཞེས་བྱའོ། །མེ་ལོང་བསྟན་པའི་ཚུལ་་
བཞིན་དུ། །དངོས་ཀྱི་མདོག་ངན་ཐམས་ཅད་སེལ། །ཞེས་བྱ་བ་ནི་གོ་སླའོ། །
འཁོར་གྱིས་དེ་བཞིན་སྐུ་བལྟས་ན། །བྱང་ཆུབ་སྒྲིབ་པ་གཏིང་དཔག་མེད། །མེ་
ལོང་བཞིན་དུ་སྐུ་ལ་སྣང་ཞེས་བྱ་བ་ནི། དེ་བཞིན་གཤེགས་པའི་ཡེ་ཤེས་ཀྱི་སྐུ་ནི་
གཅིག་ཏུ་མ་གྲུབ་པས་ཐམས་ཅད་དུ་སྣང་བའི་ཕྱིར་སྒྱུ་མ་ལས་འདས་པ་ཁོ་ནའོ། །
དེ་དག་དེ་ལྟར་མ་གྲུབ་པ་ནི་ངོས་ཟིན་པའོ། །དེ་བཞིན་གཤེགས་པའི་ཡེ་ཤེས་་་་
ཐབས་ཀྱི་ལུས་ནི་ཐིག་ལེ་ཆེན་པོ་གནས་ན་བཞུགས་པས་ཐམས་ཅད་ཀྱང་ཡེ་ཤེས་་་
ཆེན་པོས་བྱིན་གྱིས་རློབ་པ་སྟེ། དེ་དག་གི་ལམ་མི་མཐུན་པ་ནི་འོ་མ་འདོད་པས་
རྭ་ལ་བཞོས་པ་ལྟར་ཤེས་པའི་ཕྱིར་རོ། །དེ་ནས་ས་བཅུ་རིམ་གྱིས་འབྱང་ཞེས་བྱ་
བ་ནི། ས་བཅུ་པ་རྣམས་ནི་སངས་རྒྱས་ཀྱི་ས་ལ་ངེས་པར་དབང་ཁོ་ནས་འགྲོ་སྟེ།
ལང་ཀའི་མདོ་ལས། །བློ་གྲོས་ཆེན་པོ་བྱིན་གྱིས་བརླབས་གཉིས་ཀྱིས་བྱིན་གྱིས་
བརླབས་པའི་བྱང་ཆུབ་སེམས་དཔའ་དག །དེ་བཞིན་གཤེགས་པའི་ཞབས་་་་
འཐུག་ཅིང་དྲི་བ་ཡོངས་སུ་འདྲིའོ། །གཉིས་གང་ཞེ་ན། ཏིང་ངེ་འཛིན་གྱི་བྱིན་
གྱིས་བརླབས་དང་སྐུ་དང་ཞལ་དང་ཕྱག་གིས་དབང་བསྐུར་བའི་བྱིན་གྱིས་རླབས་སོ།
དེ་ལ་བྱང་ཆུབ་སེམས་དཔའི་ས་དང་པོ་ལ་སངས་རྒྱས་ཀྱི་ཏིང་ངེ་འཛིན་གྱི་བྱིན་་་་་
གྱིས་རླབས་ནས། བྱང་ཆུབ་སེམས་དཔའི་ཏིང་ངེ་འཛིན་ཐེག་པ་ཆེན་པོ་རབ་་
ཏུ་སྣང་བ་ཞེས་བྱ་བ་ལ་འཇུག་སྟེ། ཞུགས་མ་ཐག་ཏུ་ཕྱོགས་བཅུའི་དེ་བཞིན་་་
གཤེགས་པ་རྣམས་ཀྱི་ཞལ་སྟོན་ཏོ། །ཞེའོ། །ཡང་སའི་མི་མཐུན་པའི་ཕྱོགས་་་
རྟོགས་པར་ཁོང་དུ་ཆུད་དེ། ཆོས་ཀྱི་སྤྲིན་གྱིས་ཐོབ་པོ། །དེ་ལ་དེ་བཞིན་
གཤེགས་པའི་ཞལ་དང་ཕྱག་གིས་དབང་བསྐུར་རོ། །ཞེས་འབྱུང་ངོ་། །དེ་ལྟར་
བཅུ་པ་དག་དབང་རིམ་པར་ཁོང་དུ་ཆུད་ནས་སྤང་བྱ་རྣམས་ཀྱང་དེ་བཞིན་དུ་


འདག་པ་ཁོ་ནའོ། །དེའི་རྗེས་སུ་ཀུན་ཏུ་འོད་ཀྱིས་ངེས་པར་སྣང་བའི་ཕྱིར།
བླ་མེད་བྱང་ཆུབ་ཡང་དག་འཐོབ་ཅེས་གསུངས་སོ། །དེ་ཉིད་དུ་མདོ་སྡེ་པའི་སྐུ་
གསུམ་བསྟན་པའི་ཕྱིར། ཆོས་སྐུ་དཔག་མེད་བརྗོད་དུ་མེད། །ལོངས་སྤྱོད་
ཟད་མེད་རིན་ཆེན་གཏེར། །སྤྲུལ་པ་བྱེ་བ་བསམ་མི་ཁྱབ་ཅེས་གསུངས་ཏེ་གོ་སླའོ།།
དེ་ལས་ཀྱང་སྔགས་ཀྱིས་གཉིས་བསྟན་པའི་ཕྱིར་དང་ལ། ཐབས་དང་ཤེས་རབ་་
སའི་མཆོག །ཅེས་བྱ་བ་ནི། དེའི་ཚེ་སྙིང་རྗེ་ཆེན་པོ་མངོན་དུ་བྱས་པས་ཐམས་
ཅད་དུ་སྣང་ཡང་། བདག་ཉིད་ཆེན་པོའི་ཕྱིར་མི་དམིགས་པ་ཅིས་ཀྱང་དགོས་པ་
མེད་པའི་ས་ནི་ལྟོས་ནས་མཆོག་ཁོ་ནའོ། །དེ་ཉིད་དུ་ཡི་གེ་འཁོར་ལོའི་ས་བསྟན་
པའི་ཕྱིར། མཚན་དང་དཔེ་བྱད་ཐམས་ཅད་རྫོགས། །སྤྱོད་ཡུལ་ཀུན་ཏུ་མན་
ད་ལ། །ཚོགས་ཆེན་གཉིས་ཀྱང་རྫོགས་པར་རོལ་ཞེས་བྱ་བ་ནི། ཡེ་ཤེས་བཞིའི་
བྱིན་གྱི་རླབས་ཀྱི་ཡེ་ཤེས་བཅུ་དྲུག་དང་ཡུལ་བཅུ་དྲུག་གི་བྱིན་བརླབས་སེམས་
དཔའ་དང་སེམས་མ་སུམ་ཅུ་རྩ་གཉིས་དང་། ཡེ་ཤེས་ལྔའི་བྱིན་བརླབས་རིགས་
བརྒྱད་ཅུ་ལ་སོགས་པ་ལྷུན་གྱིས་གྲུབ་པར་རང་སྣང་བ་དང་། སྤྱོད་ཡུལ་རིལ་
བདག་ལས་མི་གཞན་པའི་དཀྱིལ་འཁོར་དུ་སྣང་བ་དག་ནི། ཚོགས་གཉིས་ལྷུན་
གྱིས་གྲུབ་པ་ཁོ་ནའོ། །དེའི་ཡོན་ཏན་བགྲང་བར་མི་ནུས་པའི་ཕྱིར། དེ་ལ་
སོགས་པས་བསམ་གྱིས་མི་ཁྱབ། ཅེས་གསུངས་སོ། །དེ་ལ་སྔགས་ཀྱི་ལུགས་སུ་
སྐུ་ལྔ་ལྷུན་གྱིས་གྲུབ་པར་བསྟན་པའི་ཕྱིར། སྐྱེ་ཤི་མེད་པའི་གཡུང་དྲུང་སྐུ་ཞེས་བྱ་
བ་ནི། ཆོས་ཀྱི་སྐུ་ནི་བཤད་པ་བཞིན་པས་སྐད་ཅིག་མའི་སྐྱེ་འཇིག་དང་བྲལ་བ་་
ཁོ་ནའོ། །ཉོན་མོངས་ཀུན་གྱིས་ཞིང་དུ་གནས། །ཟད་མེད་རིན་ཆེན་གཏེར་དུ་
འགྱུར་ཞེས་བྱ་བ་ནི། ལོངས་སྤྱོད་ཆེན་པོའི་སྐུ་ནི་གང་ཡང་མ་སྤངས་པ་ཁོ་ན་་་་
ལས་ཉོན་མོངས་པ་སྤྱོད་པའི་སྤྲུལ་པ་མི་ཟད་པའི་འབྱུང་ཁུངས་ཡིན་པའོ། །རྡོ་རྗེ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
རིག་པ་འཛིན་པའི་སྐུ་ཞེས་བྱ་བ་ནི། གང་དུ་ཡང་རིག་པ་གསལ་བས་སྣང་སྟོང་
གཉིས་སུ་མི་ཕྱེད་པ་ནི་རྡོ་རྗེའོ། །འཛིན་པ་ནི་འཆང་བ་སྟེ། རང་གི་རིག་པ་དེ་
ལྟར་ལྡན་པ་ནི་རྡོ་རྗེའི་སྐུ་ཁོ་ནའོ། །ཐམས་ཅད་དབྱེར་མེད་མཉམ་པའི་སྐུ། །
ཞེས་བྱ་བ་ནི། ཕུང་པོ་ལ་སོགས་པའི་རིལ་རིག་པར་མཉམ་པ་ནི་ཐམས་ཅད་ཀྱང་
བདག་ཉིད་དང་ཡེ་ཤེས་སུ་གསལ་བས་མངོན་པར་བྱང་ཆུབ་པའི་སྐུའོ། །ཐམས་
ཅད་མཁྱེན་པའི་ཡེ་ཤེས་སྐུ། །ཞེས་བྱ་བ་ནི། སྤྲུལ་པའི་སྐུ་ནི་གདུལ་བྱ་ཐམས་་་་་
ཅད་ཀྱི་གདུལ་བའི་དུས་དང་གང་ལྟར་འཚམ་པ་མི་འདའ་བ་དང་། མ་འདྲེས་པ་
ཁོ་ནར་སྣང་བའི་ཕྱིར་རོ། །དེ་དག་གི་ཕྱིར་ན། དེ་ཚེ་སྐུ་ལྔ་ཀུན་ཀྱང་རྫོགས། །
ཞེས་གསུངས་སོ། །འཇིག་རྟེན་དྲུག་གི་ཕྱོགས་བཅུ་མཐའ་ཡས་མུ་མེད་པ་ཐམས་
ཅད་དུ། དཀྱིལ་འཁོར་བརྗོད་ཀྱིས་མི་ལང་བ་ཞིང་གི་རྡུལ་སྙེད་དུ་གསལ་བར་་་་
གྱུར་ཏོ། །ཞེས་བྱ་བ་ནི། གོ་སླ་སྟེ་ཆེ་བའི་དཀྱིལ་འཁོར་མངོན་དུ་ཕྱུང་བའི་་་་
ཕྱིར་སྐུའི་རོལ་པ་ཡོངས་སུ་བསྟན་པའི་ཕྱིར་རོ། །དམིགས་བྱ་དམིགས་བྱེད་མི་་་་
དམིགས་དཔག་མེད་བསམ་མི་ཁྱབ། །ཡེ་ཤེས་རང་རིག་དཀྱིལ་འཁོར་སྣ་ཚོགས་་
བརྗོད་མི་ལང་ཞེས་བྱ་བ་ནི། སྣོད་བཅུད་རིལ་སེམས་ཀྱི་ཡེ་ཤེས་སུ་གསལ་བའི་་་་
དུས་ན། དབྱིངས་དང་ཡེ་ཤེས་གཉིས་ཀྱི་ཐ་སྙད་ལས་ཀྱང་འདས་ཏེ། སྤྱོད་
ཡུལ་དང་བྲལ་བར་གསལ་བ་ནི། རྫོགས་པ་ཆེན་པོའི་ཏིང་ངེ་འཛིན་གྱི་དཀྱིལ་་་་
འཁོར་ཞེས་བྱའོ། །དེ་སྐུ་དང་ཡེ་ཤེས་རིལ་ལྷུན་གྱིས་གྲུབ་པ་ཉིད་རིག་པའི་རྒྱལ་་
པོས་རང་དབང་སྒྱུར་ཏེ། ཡེ་ཤེས་ཀྱི་རོལ་པ་ལྷག་པའི་ཏིང་ངེ་འཛིན་གྱི་དཀྱིལ་་་་
འཁོར་སྣ་ཚོགས་སུ་རང་སྣང་བ་ཉིད་བདག་ཉིད་ཆེན་པོའི་དཀྱིལ་འཁོར་དུ་གསལ་
བས་སྤྱོད་ཡུལ་ཡོངས་སུ་དག་པའི་ཕྱིར། དཀྱིལ་འཁོར་བསམ་ཡས་ལྷུན་གྱིས་གྲུབ་
ཅེས་གསུངས་སོ། །མཉམ་པ་དང་མི་མཉམ་ཀུན་ཁྱབ་ཁྱབ་མེད་ཁྱབ་པའི་དབྱིངས། །


ཞེས་བྱ་བ་ནི། དྲུག་པའི་སྐུའི་རོལ་པ་ནི་གདུལ་བྱ་དག་པ་དང་མ་དག་པའི་རིལ་་
ལ་ཁྱབ་པར་དོན་མཛད་ཙམ་ན་དེ་དག་གི་དེ་བཞིན་ཉིད་ལས་མ་གྱུར་པའི་ཕྱིར།
སྣང་སྟོང་གཉིས་སུ་སོང་བ་མེད་པ་ཁོ་ནའོ། །དེ་དག་ཅིའི་ཕྱིར་སྙམ་པ་ལ། ཡེ་
ཤེས་ཀུན་གསལ་དཀྱིལ་འཁོར་རྣམས་འཕྲོ་སྤྲོས་པ་མེད་ཅེས་གསུངས་ཏེ། དངོས་
པོ་ཀུན་གྱི་རང་བཞིན་གདོད་ནས་སྐུ་ལྔའི་དཀྱིལ་འཁོར་དུ་གསལ་བ་ལས། དེ་
བཞིན་ཉིད་དུ་གཤེགས་པ་དང་ཡང་དག་པར་རྫོགས་པ་ཉིད་ཀྱི་ཕྱིར་གཉིས་སུ་མེད་
པར་ལྷུན་གྱིས་གྲུབ་སྟེ། རང་སྣང་བ་ནི་འཕྲོ་ཞེས་ཐ་སྙད་དུ་འདོགས་སོ། །དེ་
དག་ལས་ཀྱི་རིམ་པ་ཇི་ལྟ་བར་སྣང་ཡང་། རང་རྒྱུད་པར་འབྱུང་བ་མེད་པ་ཁོ་
ནའོ་ཞེས་བྱའོ། །དཀྱིལ་འཁོར་སྤྲོས་་པ་ཞེས་བྱ་བ་ནི། ཏིང་ངེ་འཛིན་གྱི་
དཀྱིལ་འཁོར་དང་། ལྷག་པ་ཏིང་ངེ་འཛིན་གྱི་དཀྱིལ་འཁོར་དང་། རང་
བཞིན་སྐུའི་དཀྱིལ་འཁོར་དེ་དག་གི་ངོ་བོ་དང་མཚན་ཉིད་དང་། འཕྲིན་ལས་
ཡོངས་སུ་བཤད་པའོ།། །།
ལེའུ་དྲུག་པའོ།།
ད་ནི་ལྷག་པ་ཏིང་ངེ་འཛིན་གསུང་གི་དཀྱིལ་འཁོར་གསལ་བར་བསྟན་པའི་
ཕྱིར༑ དེ་ནས་དེ་བཞིན་གཤེགས་པ་ཞེས་བྱ་བ་ལ་སོགས་པ་གསུངས་སོ། །རྒྱུ་
བྱེ་བི་ཤྭ་བི་ཤུདྡྷ་ཞེས་བྱ་བ་ནི། འདིས་གཞིའི་ཐབས་གཞལ་ཡས་ཁང་ཡོངས་སུ་སྣང་
བར་བྱེད་པའོ། །དེ་ཡང་སྒྱུ་འཕྲུལ་ཐལ་བའི་རྒྱུད་ལས། རྒྱུ་དབྱིབས་བྷ་གར་
སྣ་ཚོགས་འདུས། །ལས་དང་ངོ་བོ་དག་པ་ཡི། །སངས་རྒྱས་རིན་ཆེན་ཟ་མ་་་་
ཏོག །བྱིན་རླབས་སྐྱོབ་ཕྱིར་སྔགས་སུ་བརྗོད། །ཅེས་བྱའོ། །ཧཱུཾ་བཛྲ་དྲིག་
ཅེས་བྱ་བ་ལ་སོགས་པ་ནི་རིགས་ལྔ་བསྐྱེད་པའི་སྔགས་སོ། །དེ་ཡང་ཐལ་བའི་་་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

རྒྱུད་ལས། ཙིཏྟ་ཁམས་ལྔའི་གཤི་ར་ལ། །རྡོ་རྗེ་རྒྱལ་བ་རིན་ཆེན་ཆོས། །
ཤེས་རབ་རིག་ལྡན་བཅུད་ཀྱི་གཟུགས། །ངེས་པར་འཛིན་པ་གསང་བའི་སྔགས་་
སོ་ཞེས། །རྨུ་ད་དུ་ཤྭ་རི་ཞེས་པ་ལ་སོགས་པ་ནི་ཡུམ་ལྔའི་སྔགས་སོ། །དེ་ཡང་
དེ་ཉིད་ལས། དེ་ཉིད་དངས་མའི་ཡེ་ཤེས་ལྔ། །མ་རིག་གཉིས་སོགས་བཞི་པོ་་
དང་། །མི་ཕྱེད་ཕྲག་དོག་རྡོ་རྗེ་སྔགས། །དབྱིངས་སུ་སྐྱོབ་པ་རྒ་རབ་བརྗོད། །
ཅེའོ༑ །ཀྴི་ཧི་ར་ཙ་ཡ། ཞེས་བྱ་བ་ལ་སོགས་པ་ནི་ཐུགས་ཀྱི་སེམས་དཔའ་་་་
བཞིའི་སྔགས་སོ། །ཧཱུཾ་ལ་སེ་ས་མ་ཡ་སཾ་ཞེས་བྱ་བ་ལ་སོགས་པ་ནི་དེ་དག་གི་ཡུམ་
བཞིའི་སྔགས་ཏེ། ཡང་ལས་ཀྱི་བདེ་བས་སྒེག་པ་ནི། །ཆགས་པའི་དམ་ཚིག་་་
དུས་ཡིན་ནོ། །སླར་ཡང་ལན་གྱིས་འབྲེལ་པ་ནི། །གཉི་ག་དགྱེས་པའི་མཆོག་
ཏུ་བཤད། །ཧ་ཏ་སིའི་བདེ་སྒྲ་དག །བདག་གིས་ཆགས་པ་ཐོབ་པའོ། །ཤིན་
ཏུ་བསྐྱོད་པའི་བདེ་བ་ཉིད། །ཀུན་ནས་བསྐྱོད་པས་རླུང་ཞེས་བྱའོ། །མེ་ང་རི་
ནི་ས་ཧ་ཞེས་བྱ་བ་ལ་སོགས་པ་ནི། གསུང་གི་བྱང་ཆུབ་སེམས་དཔའ་བཞིའི་་་་
སྔགས་སོ། །ཛ་དུ་པ་པྲ་པེ་ཤ་ཞེས་བྱ་བ་ལ་སོགས་པ་ནི། ཡང་གཉིས་འདྲེན་་་
འཛིན་པ་ཞེས་བྱ་སྟེ། དེ་ཉིད་ཆེ་བ་ལས་བྱུང་བའོ། །མེ་ཏོག་བསྡུས་པའི་ངོ་བོ་་་
ཉིད༑ །བདག་པོའི་ཞལ་དུ་ཐིམ་པར་བཤད། །ཤིན་ཏུ་བསྡམས་པའི་རིམ་ལས་
འབྱུང་། །གསལ་བའི་ཡེ་ཤེས་བདེ་བ་ཆེ། །ཀུན་གསལ་བརྗོད་དང་འདྲ་བའི་སྒྲ།།
གཉིས་མེད་ཐུགས་སུ་ཤེས་པར་བྱ། །ཞེའོ། །ཧཱུཾ་ཡ་མཱནྟ་ཀྲིད་ཕཊ་ཅེས་བྱ་བ་ལ་
སོགས་པ་ནི་ཁྲོ་བོ་ཡབ་ཡུམ་བརྒྱད་ཀྱི་སྔགས་སོ། །ཧཱུཾ་ཧཱུཾ་ཧཱུཾ་བཛྲ་ཙི་ཏ་ཨཱོྃ། ཨ་
ཨ་ཨ་བཛྲ་པ་ཏྲ་ས་མཱནྟ་ཨ། ཞེས་བྱ་བ་ནི། བྱེད་པ་པོ་ཡབ་ཡུམ་གྱི་སྔགས་
ཏེ༑ ཡང་རྣམ་ཤེས་གསུམ་འདས་རྡོ་རྗེ་ནི། །ཡེ་ཤེས་ལྔ་རྫོགས་ཐུགས་ཉིད་དོ།།
དབྱིངས་གསུམ་རྣམ་དག་འདུས་མ་བྱས། །ཀུན་ཏུའང་དེ་བཞིན་གནས་བྱེད་པའོ།།


ཞེའོ༑ །ཨོཾ་མུ་ནེ་ཀྲི་སྭ་ཧ་ཞེས་བྱ་བ་ལ་སོགས་པ་ནི་སྤྲུལ་པ་རྣམས་ཀྱི་སྔགས་ཏེ།
ཡང་། ས་བོན་ཟུང་གསུམ་དེ་བདེ་བ། །ངེས་སྐྱེས་རང་རིག་གྱུར་པ་ཡིས། །
གཉིས་འབྱུང་འདུལ་བ་ཐུབ་པར་གསུངས། །ཤེའོ། །ཨོཾ་ཨེ་བྱེ་ཧི་བྷ་ག་བཱན་མ་
ཧཱ་ཀ་རུ་ནི་ཀ་ཏྲི་ཤ་ཧོ་ས་མ་ཡ་སྟཱཾ། ཞེས་བྱ་བ་ནི། རང་བཞིན་གྱི་དཀྱིལ་་་་་
འཁོར་ལ་དམ་ཚིག་བསྐུལ་ཏེ་སྙན་གསན་དབབ་པའོ། །འོ །བཾ་ཧོཿ ཞེས་བྱ་བ་
ནི༑ རིམ་པར་སྤྱན་དྲངས་ཏེ་གུར་གྱི་སྟེང་དུ་བཞུགས་པ་ཁོ་ནའོ། །ཨོཾ་བཛྲ་ས་
མ་ཡ་ཨོཾ་ཞེས་བྱ་བ་ལ་སོགས་པ་ནི། ཕུང་པོ་ལ་སོགས་པའི་ངོ་བོ་ཉིད་སྐུ་དང་ཡེ་་
ཤེས་རྩ་ལྔར་ཤེས་པའི་དུས་ན་ཐམས་ཅད་ཀྱང་གཉིས་སུ་མེད་པར་གསལ་བ་ནི།
དེ་བཞིན་གཤེགས་པ་ཐམས་ཅད་ཀྱི་རྩ་བར་གྱུར་པའི་ཕྱིར། དཀྱིལ་འཁོར་ཐམས་
ཅད་དུ་ཞུགས་པ་ཁོ་ནའོ། །དེ་ཉིད་དུ་གྱུར་པར་ནན་ཏན་གྱིས་བྱིན་གྱིས་བརླབས་
པར་བསྐུལ་བའི་ཕྱིར། ཨོཾ་ཡེ་ཤེས་རྒྱལ་པོ་སྐུ་གསུང་ཐུགས། །ཡོན་ཏན་འཕྲིན་
ལས་རྨད་པོ་ཆེ། །དེ་ཉིད་དུ་ནི་མཉམ་སྦྱོར་བས། །ཕྱག་རྒྱ་ཆེན་པོར་བདག་
སྦྱོར་ཅིག །ཅེས་གསུངས་སོ། །ཨོཾ་བཛྲ་ས་མ་ཡ་ཧཱུཾ། ཨོཾ་བཛྲ་ས་མ་ཡ་སཾ།
ཨོཾ་བཛྲ་ས་མ་ཡ་ཧོ། ཞེས་བྱ་བ་ནི། རང་བཞིན་ཡེ་ཤེས་སུ་གཅིག་པར་བྱིན་
གྱིས་བརླབས་པའི་དུས་ལ་བབ་པས་དེ་བདག་ལ་གསལ་བར་མཛོད་ཅིག་ཅེས་བྱ་བ་
ཁོ་ནའོ། །ཛཿ བཾ་བཾ་ཧོཿ ཞེས་བྱ་བ་ནི། རིམ་པས་བདག་གིས་དཀྱིལ་འཁོར་ལ་
ཞུགས་པའོ།། །།
ཞེས་བརྗོད་པས་གསུང་གི་དཀྱིལ་འཁོར་འདི་དག་གིས་འཇིག་རྟེན་དྲུག་གི་
ཕྱོགས་བཅུ་ཐམས་ཅད་ཁྱབ་པར་གྲགས་སོ། །ཞེས་བྱ་བ་ནི། འཇིག་རྟེན་དྲུག་
གི་ལུས་ལ་སྔགས་ཉིད་གནས་པ་ལས་ལྷའི་དཀྱིལ་འཁོར་དང་། ལས་དང་དངོས་
གྲུབ་རིལ་དུ་སྣང་བ་དེ་ཉིད་གསལ་བར་བྱས་པའོ། །དེ་ནས་བཅོམ་ལྡན་འདས་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་གསང་སྙིང་པོའི་འགྲེལ་པ་ཞེས་བྱ་བ། 
བྱེད་པ་པོ་རྡོ་རྗེ་དང་བྱ་བ་མོ་གཉིས་སུ་མེད་པའི་དཀྱིལ་འཁོར་ལ་ཐིམ་པར་མཛད་
དོ་ཞེས་བྱ་བ་ནི། ལྷག་པ་ཏིང་ངེ་འཛིན་གྱི་དཀྱིལ་འཁོར་གྱིས་ལྷ་ཐམས་ཅད་ལ།
རང་བཞིན་ལྷུན་གྱིས་གྲུབ་པའི་ཐབས་དང་ཤེས་རབ་གཉིས་སུ་མེད་པའི་རྒྱུ་ཁོ་ནས་
དབང་བསྐུར་བར་བྱ་བའི་ཕྱིར་རོ། །བདག་ཉིད་ཆེན་པོའི་ཡེ་ཤེས་དང་བྱིན་བསྡུ་
བ་ཞེས་བྱ་བ་ནི། ཏིང་ངེ་འཛིན་གྱི་དཀྱིལ་འཁོར་གྱི་ལྷ་ཡན་ལག་གི་ལྷ་རྣམས་ནི།
ཡེ་ཤེས་ལྔའི་རྒྱུན་དང་། སྐུ་གསུང་ཐུགས་ཀྱི་བྱིན་ཕབ་པ་ལས་འབྱུང་བས་དེ་དག་
ཉིད་དུ་ང་རྒྱལ་བྱེད་པའི་ཕྱིར་རོ། །ཨོཾ་མ་ཧ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཏྨ་ཀོ་
ཧཾ༑ ཞེས་བྱ་བ་ལ་སོགས་པ་ནི། ཐལ་བ་ལས། མི་བསྐྱོད་བྱེད་པོ་ཡུམ་དང་
བཅས༑ །རྡོ་རྗེ་འཛིན་པའི་ཕྱག་རྒྱར་ལྡན། །བྱམས་པས་སྙིང་དེ་བཞིན་ནོ། །
གཞན་དག་རང་གི་ཕྱག་རྒྱ་སྟེ། །གཤིན་རྗེ་གཤེད་ལ་རྟག་པར་བཤད། །ཐུབ་ཆེན་
རྡོ་རྗེ་འཛིན་འཆང་བ། །ཟླ་དང་བྲལ་བ་དཔའ་བོ་ཆེ་ཞེས་འབྱུང་བ་ཁོ་ནའོ། །
ཨོཾ་སརྦ་ཏ་ཐཱ་ག་ཏ་མ་ཧཱ་ཀ་ཡ་བཛྲ་སྭ་བྷཱ་བ་ཨཏྨ་ཀོ྅ ཧཾ་ཞེས་བྱ་བ་ལ་སོགས་པ་ནི།
ཡང་གནས་གསུམ་ཁྱབ་འཇུག་ཡི་གེ་ལས། །འོད་ཟེར་འཕྲོ་བའི་ཚོགས་ཆེན་པོས། །
ཁམས་གསུམ་བྱིན་བརླབས་གཟི་བྱིན་བསྡུས། །རང་བཞིན་རྡོ་རྗེ་གསུམ་འཆང་བ།།
རྒྱུ་གཉིས་ཚུལ་གྱིས་རང་སྣང་བའོ། །ཞེས་འབྱུང་ངོ་། །ཨོཾ་སརྦ་ཏ་ཐཱ་ག་ཏ་མ་་
ཧཱ་ཨ་ནུ་ར་ག་སྭ་བྷཱ་བ་ཨཏྨ་ཀོ་ཧཾ། ཨོཾ་སརྦ་ཏ་ཐཱ་ག་ཏ་པུ་ཙ་བཛྲ་སྭ་བྷཱ་བ་ཨཏྨ་ཀོ་
ཧཾ༑ ཞེས་བྱ་བ་ནི། ཡང་ལྟེ་བ་རྣམ་གཉིས་ཟླ་བ་ལ། སྔོ་ལྗང་ཡི་གེ་སྭཱ་ཧཱ་་
ཉིད༑ །རྗེས་མཐུན་འོད་ལས་ཡོན་ཏན་ལས། །ཡན་ལག་རྫོགས་པའི་གཟི་
བྱིན་ལྡན་ཞེས་འབྱུང་ངོ་། །ཞེས་བརྗོད་པས་ཐིམ་པར་གྱུར། གསལ་བར་གྱུར།
འབར་བར་གྱུར་ཏོ། །ཞེས་བྱ་བ་ནི། ཡེ་ཤེས་རྒྱུན་ཏུ་འབབ་པ་གཉིས་སུ་མེད་
པ་དང་། རྡོ་རྗེ་གསུམ་མངོན་དུ་སྣང་བ་དང་། ཡན་ལག་གཉིས་ཀྱི་གཟི་བྱིན་


དང་ལྡན་པ་ཁོ་ནའི་ཕྱིར་རོ། དེ་ནས་རང་བཞིན་གསུང་གི་དཀྱིལ་འཁོར་གྱི་གྲངས་
དང་ལས་དང་མཚན་ཉིད་བསྟན་པའི་ཕྱིར། ཨེ་མའོ་ངོ་མཚར་རྨད་ཀྱི་ཆོས། །
རྫོགས་པའི་སངས་རྒྱས་ཀུན་གྱིས་གསུང་། །སྒྲ་དང་མིང་ཚིག་ཀུན་ལས་འདས། །
སྣ་ཚོགས་སྒྲ་རྣམས་གསལ་བར་འབྱུང་ཞེས་བྱ་བ་ལ་སོགས་པ་གསུངས་ཏེ། དྲུག་
པའི་དོན་གྱི་གསུང་ནི། བརྗོད་བྱའི་ངོ་བོ་ཉིད་གུད་ནས་འདིར་གྲུབ་པ་མེད་པའི་་
ཕྱིར༑ ཡི་གེའི་སྒྲ་ཐམས་ཅད་ལས་འདས་ཏེ། བརྗོད་པ་དང་བྲལ་བ་ཉིད་
བསམ་བརྗོད་མ་ལུས་པའི་གཞིར་གནས་པར་གསུངས་པའོ། །གསུང་གཅིག་
དཀྱིལ་འཁོར་ཡན་ལག་ནི། །བསམ་གྱིས་མི་ཁྱབ་ཀུན་ཏུ་ཁྱབ། །སྒྲ་དང་མིང་
ཚིག་སོ་སོར་གྲགས། །ཐམས་ཅད་གསུང་གི་ཕྱག་རྒྱའི་མཆོག །ཅེས་བྱ་བ་ནི།
ཚིག་གི་གསུང་སྟེ། དེ་བཞིན་གཤེགས་པའི་དོན་གྱི་གསུང་ཉིད་བརྗོད་བྱ་ཐམས་
ཅད་དུ་སྣང་བའི་ཕྱིར། དེ་དག་མཚོན་པར་བྱེད་པའི་ཕྱིར་ཡན་ལག་ཚིག་གི་
གསུང་། གྲངས་ལས་འདས་པར་སྣང་བ་ཐམས་ཅད་ཀྱང་དོན་རེ་མཚོན་པ་ལས་
མི་འདའ་བའི་ཕྱིར། དེ་བཞིན་གཤེགས་པའི་གསུང་ཉིད་དོ། །ཞེས་བྱ་བའི་ཐ་
ཚིག་གོ། །དེ་ནས་མིང་གསུང་གིས་མཚོན་པའི་རྡོ་རྗེ་གསུང་གསལ་བར་བསྟན་
པའི་ཕྱིར། རྒྱུད་མཆོག་སྒྱུ་འཕྲུལ་དྲ་བ་ལས། །བདེ་ལྡན་གསུང་གི་དོན་འབྱུང་
བ༑ །ཐམས་ཅད་པདྨའི་ངང་གྱུར་ནས། །གྲོལ་ཐར་ལམ་དང་འཁོར་བའི་སྒྲ། །
ཇི་ལྟར་བརྗོད་ཀྱང་གསུང་མཆོག་སྟེ། །ཞེས་བྱ་བ་ལ་སོགས་པ་གསུངས་ཏེ།
གསང་བའི་སྙིང་པོ་བདེ་བ་ཆེན་པོའི་གསུང་ནི། འཇིག་རྟེན་དང་འདས་པའི་སྒྲ་
ཐམས་ཅད་སེམས་ཉིད་ཁོ་ནའི་ཕྱིར། སོ་སོར་འཛིན་པ་མེད་ན། ཅི་སྣང་ཅི་
སྲིད་བརྗོད་ཀྱང་གོས་པ་མེད་པས་ཤིན་ཏུ་ཡངས་པའི་ཕྱིར་བདེ་བ་ཆེན་པོའི་གསུང་
ཞེས་བྱ་བའོ། །དེ་ཉིད་ལས་མིང་གཉིས་ཀྱི་དོན་བསྟན་པའི་ཕྱིར། ཐེག་པ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
མཐོན་དམན་ཐམས་ཅད་དང་། །ལོག་འགྲོ་མ་ལུས་ཐམས་ཅད་སྐད། །བྱང་
ཆུབ་རྡོ་རྗེ་གསུང་དུ་བསྡུས། །བསྡུས་ཉིད་ཕྱོགས་བཅུར་རྣམ་པར་གྲགས། །
གྲགས་ཉིད་མ་ཆགས་གོང་དུ་གསུངས། །གསུངས་པ་ཉིད་ན་བརྗོད་དུ་མེད། །
ཅེས་བྱ་བ་ནི། དེ་བཞིན་གཤེགས་པའི་བསྟན་པ་དང་། སེམས་ཅན་གྱི་སྒྲ་རིལ།
སེམས་ཉིད་པས་བདག་ཉིད་ཀྱི་གསུང་དུ་གསལ་བ་ནི་མངོན་པར་བྱང་ཆུབ་པའི་
གསུང་ཞེས་བྱ་བའོ། །དེ་ཉིད་དུ་གྲགས་སྟོང་གཉིས་སུ་མེད་པས་མཐའ་གཉིས་སུ་
མི་ཕྱེད་པ་ནི་རྡོ་རྗེ་གསུང་ཞེས་བྱ་བའོ། །ཚངས་པའི་གསུང་བསྟན་པའི་ཕྱིར།
བརྗོད་མེད་དེ་ཉིད་སྣ་ཚོགས་སྒྲ། །ཀུན་ལ་གྲགས་ཤིང་སོ་སོར་མཇལ། །དཔེར་
ན་དེ་བཞིན་སྦྲིད་སངས་བཞིན། །གསུང་གི་སྒྲ་ཡིས་ཐམས་ཅད་གོ། །འདི་ནི་
གསུང་མཆོག་རྒྱལ་པོ་ཡིན། །ཐེག་པ་མཐོན་དམན་ཐམས་ཅད་ཀྱང་། །དེ་
བཞིན་ཉིད་ལས་མ་གསུངས་ཏེ། །འདུལ་བའི་ཐབས་སུ་སོ་སོར་ཐོས། །ཞེས་བྱ་
བ་ལ་སོགས་པ་གསུངས་ཏེ། དོན་གྱི་གསུང་ལས་ཚིག་གི་གསུང་རྣམས་འདུལ་བྱ་
ལ་སོ་སོར་སྣང་བ་ནི། སྟོན་པས་དེ་བཞིན་ཉིད་འབའ་ཞིག་གསུངས་ན། དེ་
ཉིད་ལ་སྒྲའི་བྱེ་བྲག་རིལ་རྫོགས་པའི་ཕྱིར་གདུལ་བྱའི་བསམ་པ་ཇི་ལྟར་སོ་སོར་ཐོས་
པ་ནི། དཔེར་ན་བཅོམ་ལྡན་ཤཱཀྱ་ཐུབ་པས་སྦྲིད་པ་སངས་པ་ལྟ་བུ་སྟེ། མདོ་
སྡེ་ལས་ཀྱང་། ཀོ་དི་ནྱ། ངས་ནི་གཟུགས་ཀྱི་དེ་བཞིན་ཉིད་འབའ་ཞིག་
གསུངས་ན། ལ་ལས་ནི་གཟུགས་སྟོང་ཞེས་བྱ་བར་ཐོས་སོ། །ལ་ལས་ནི་མི་
སྟོང་ཞེས་བྱ་བར་ཐོས་སོ། །ལ་ལས་ནི་བདེ་ཞེས་བྱ་བར་ཐོས་སོ། །ལ་ལས་ནི་་
སྡུག་བསྔལ་ཞེས་བྱ་བར་ཐོས་སོ། །ཞེས་བྱ་བ་ལ་སོགས་པ་འབྱུང་བའི་ཕྱིར་རོ། །
འོ་ན་སྤྲུལ་པའི་སྐུ་ལྟར་སྐུ་གཞན་ཡང་གསུང་གཅིག་གིས་ངེས་པར་གསུང་ངོ་སྙམ་པ་
ལ༑ ཇི་ལྟར་གསུང་རབ་ཀུན་བརྗོད་ཀྱང་། །དེ་བཞིན་ཉིད་ཀྱིས་གསུངས་པ་


མེད༑ །ཅེས་གསུངས་ཏེ། ལོངས་སྤྱོད་ཀྱི་སྟོན་པའི་ཆོས་རྣམས་ཀྱང་ཚིག་ཏུ་་
སྣང་མོད་ཀྱི། དེ་བཞིན་གཤེགས་པས་གསུངས་པ་མེད་པ་ཁོ་ནའོ། །འོ་ན་ཅིའི་
ཕྱིར་སྣང་སྙམ་པ་ལ་མིང་གསུམ་པ་ནི་རིག་པའི་གསུང་མངའ་བར་བསྟན་པའི་ཕྱིར།
ཡི་གེ་མེ་དང་རིག་པའི་གསུང་། །ལྗགས་ཀྱི་རྩེ་མོར་མ་ཕྱུང་ཡང་། །ཐུགས་རྗེ་་
གསུང་གི་བྱིན་བརླབས་ཀྱིས། །འགྲོ་དོན་སྣ་ཚོགས་སོ་སོར་གསལ། །གསལ་་་་
ཉིད་གསུང་གི་རྡོ་རྗེ་མཆོག །ཅེས་གསུངས་ཏེ། རིག་པའི་གསུང་ནི་རིག་པ་ཁོ་་
ནའི་ཕྱིར། ཡི་གེ་དང་བྲལ་བ་ཉིད་པས་སྒྲ་བརྗོད་དུ་མེད་པའོ། །ཐུགས་རིག་
པ་ཉིད་སྤྲོས་པ་དང་བྲལ་བ་དེ་ཐམས་ཅད་དུ་ཁྱབ་པས་ཆོས་ཐམས་ཅད་དང་སྒྲ་
རིལ་བདག་ཉིད་དུ་ལྷུན་གྱིས་གྲུབ་པའི་བརླབས་ནི་ཅིར་ཡང་མི་འགག་པས་
གདུལ་བྱའི་བསམ་པ་བཞིན་སོ་སོར་བརྡའ་དུས་གཅིག་ཏུ་སྤྲོད་པར་བྱེད་པ་ནི།
དྲུག་པའི་གསུང་དུ་འགྱུར་རོ། །ཞེས་བྱ་བའོ། །དེ་བཞིན་གསུང་གི་འགྲོ་དོན་་
རྣམས༑ །དེ་བཞིན་ངང་ལས་མ་གཡོས་ཀྱང་། །དཔེར་ན་བྲག་ཅའི་སྒྲ་བཞིན་
ནོ༑ །ཞེས་བྱ་བ་ནི། བཤད་པ་ཉིད་ཀྱི་ཕྱིར། ཚིག་སོ་སོར་བརྗོད་པ་མེད་་་
བཞིན་དུ་བརྗོད་པར་སྣང་བ་ནི། དཔེར་ན་བྲག་ཆའི་སྒྲ་ནི་རང་གིས་བོས་པ་ལྟར་
ཐོས་ཀྱང་བྲག་གིས་སྨྲས་པ་མེད་པ་ལྟ་བུའོ། །དཀྱིལ་འཁོར་བསྡུ་བ་དང་གསང་་་
སྔགས་ཀྱི་ལེའུ་ཞེས་བྱ་བ་ནི། གསུང་གི་དཀྱིལ་འཁོར་ཇི་སྙེད་པ་ཡང་གསུང་ལྔ་ཁོ་
ནར་བསྡུས་པ་ལྔའི་ངོ་བོ་དང་ལས་དང་གཞལ་ཡས་ཁང་དང་། ལྷ་རྣམས་ཀྱི་་་་
སྔགས་ཀྱི་ངོ་བོ་དང་ལས་རྣམས་བཤད་པའི་ལེའུ་བདུན་པའོ།།
ཕྱག་རྒྱ་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ།
ཡན་ལག་ཐམས་ཅད་དཀྱིལ་འཁོར་དུ་ལྷུན་གྱིས་གྲུབ་པར་བྱིན་གྱིས་རློབ་པ་ཞེས་བྱ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

བ་ནི། ཡན་ལག་ནི་གཉིས་ཁོ་ན་སྟེ། ལས་ཀྱི་ཡན་ལག་མགོ་ལ་སོགས་པ་དང་།
རྟོག་པའི་ཡན་ལག་ཕུང་པོ་དང་། ཁམས་ལ་སོགས་པའོ། །དེ་དག་རིགས་ལྔ་
ལ་སོགས་པའི་དཀྱིལ་འཁོར་ཡེ་ནས་གནས་པ་ནི་རང་བཞིན་གྱི་ཕྱག་རྒྱ་ཡིན་ཏེ།
རྒྱས་པའི་རྒྱུད་ལས། རང་བཞིན་ཕྱག་རྒྱ་ཆེན་པོ་ནི། །ཕྱི་ནང་སྣོད་བཅུད་
ཐམས་ཅད་ཀུན། །།རིགས་ལྔ་བདེར་གཤེགས་ཡབ་ཡུམ་གྱི། །ཕྱག་རྒྱ་ཆེན་པོའི་
ངང་དུ་གནས་ཞེས་འབྱུང་ངོ་། །དེ་དག་དེ་ལྟར་གང་གིས་ཤེས་པ་ནི་ལྟ་བའི་ཕྱག་
རྒྱའོ༑ །དེ་ལྟར་རིགས་ནས་ཏིང་ངེ་འཛིན་གྱིས་བརྟན་པར་བྱས་པ་ལས་མ་
བརྩལ་བར་ཐམས་ཅད་དུ་སྣང་བ་ནི་ལྷུན་གྱིས་གྲུབ་སྟེ། དེ་ལྟར་བསྒོམས་པ་ནི་
ཏིང་ངེ་འཛིན་གྱི་ཕྱག་རྒྱ་ཞེས་བྱའོ། །དེ་ལས་ཕྱག་རྒྱ་གསུམ་ཐུན་མོང་དུ་བསྟན་
པའི་ཕྱིར། སྒྱུ་འཕྲུལ་དྲ་བས་མངོན་རྫོགས་པས། །ཐམས་ཅད་བྱང་ཆུབ་
མཆོག་གི་རྒྱ་ཞེས་གསུངས་ཏེ། རྟོག་ཚོགས་ཐམས་ཅད་སྒྱུ་འཕྲུལ་དྲ་བའི་དཀྱིལ་
འཁོར་དུ་ཡེ་ནས་གསལ་བར་རྫོགས་པའི་ཕྱིར ། ཅི་སྣང་བ་རིལ་དཀྱིལ་འཁོར་གྱི་
ངོ་བོ་ཉིད་ལས་འདའ་བ་མེད་པ་ནི། རང་བཞིན་གྱི་ཕྱག་རྒྱའོ། །དེ་ཉིད་
རྟོགས་པས་དེ་ལྟར་གྱུར་པ་ནི་ལྟ་བའི་ཕྱག་རྒྱའོ། །དེ་དག་མངོན་དུ་གྱུར་པས་
ཐམས་ཅད་རིགས་དྲུག་ལ་སོགས་པར་སྣང་བ་ནི་ལྷག་པའི་ཕྱག་རྒྱའོ། །དེ་དག་ནི་
ཕྱག་རྒྱའི་མཆོག་ཁོ་ནའོ། །དེ་དག་གཞུང་གང་གིས་སྟོན་སྙམ་པ་ལ། གསང་བ་
དེ་ཉིད་ངེས་པ་ཡི། །སྙིང་པོ་ཕྱག་རྒྱ་འདའ་དཀའོ་ཞེས་གསུངས་སོ། །ལྷག་པ་
ཏིང་ངེ་འཛིན་གྱི་ཕྱག་རྒྱ་འབྱུང་བའི་རྒྱུ་གཉིས་བརྟན་པའི་ཕྱིར། མི་བསྐྱོད་ཉི་
མའི་དཀྱིལ་ཡི་གེ། །རིན་ཆེན་ཟླ་བའི་དཀྱིལ་ཡི་གེ། །ལྔ་གཉིས་ཟུང་དུ་སྤྲོས་པ་
ལས༑ །སྦྱར་བ་ཕྱག་རྒྱ་འབྱུང་བའི་རྒྱུ་ཞེས་གསུངས་ཏེ། ལག་པ་གཡས་
གཡོན་ཉིད་རྡོ་རྗེ་དང་རིན་པོ་ཆེའི་རིགས་ཀྱི་རང་བཞིན་ཁོ་ནའི་གུང་མོ་དང་མཛུབ་


མོ་དང་མཐེ་བོང་དང་སྲིན་ལག་དང་མཐེ་ཆུང་རྣམས་ལ་གཡས་པར་ཉི་མ་གཡོན་
པར་ཟླ་བའི་དཀྱིལ་འཁོར། སྲན་མ་ཙམ་བསྣམས་ལ། གཡས་སུ་ཧཱུཾ་དང་
གཡོན་དུ་ཚུ་ལ་སོགས་པ་བཀོད་པ་ནི་སོ་སོའི་ཕྱག་རྒྱ་འབྱུང་བའི་རྒྱུ་ཁོ་ནའོ། །དེ་
དག་སོ་སོར་ཐད་ཀར་སྦྱར་བ་ནི་དངོས་གྲུབ་བླང་བའི་ཕྱག་རྒྱ། འབྱུང་བའི་རྒྱུ་ཁོ་
ནའོ༑ །ཨོཾ་དང་ཧཱུྃ་གཉིས་རྩེ་སྦྱར་ཏེ། །འབྲུ་བརྒྱད་བསྣོལ་ནས་རྩེ་སྤྲད་པ། །
རྒྱལ་བ་ཀུན་དང་མཉམ་སྦྱོར་བའི། །བདེ་བ་ཆེན་པོ་སྦྱིན་པའི་རྒྱ། །ཞེས་བྱ་བ་ནི།
དངོས་གྲུབ་བླང་བའི་ཕྱག་རྒྱ་སྟེ། རྒྱུད་ཉིད་ལས་གཡས་ཀྱི་གུང་མོ་དང་།
གཡོན་གྱི་མཛུབ་མོ་སྤྲད་དེ། གཞན་ཡང་སོ་སོར་སྤྲད་པ་ནི་རིགས་ལྔའི་དངོས་་་་
གྲུབ་བླང་བའི་ཕྱག་རྒྱའོ། །དེ་དག་ཀྱང་གདུལ་བྱའི་སྣང་བས་གཉིས་སུ་འགྱུར་ཏེ།
སྒྱུ་འཕྲུལ་ཐལ་བའི་རྒྱུད་ལས། མི་བསྐྱོད་རྡོ་རྗེ་རྩེ་ལྔ་པ། །ཉི་ཟླའི་ཐིག་ལེ་ཡི་གེ་
དངོས༑ །རིན་ཆེན་པར་བུའི་ཉི་ལྔ་པ། །ཟླ་བའི་ཐིག་ལེ་ཉི་ཟླ་ཉིད། །ཐིག་ལེ་
ཐབས་ཤེས་ལྔ་གཉིས་བསྣམས། །ཕྲད་པའི་དུས་ལས་རང་སྣང་བའི། །ཕྱག་རྒྱ་
ཆེན་པོའི་དངོས་གྲུབ་འབྱུང་། །དབྱིངས་དང་ཡེ་ཤེས་བདག་པོ་ཉིད། །ཨོཾ་དང་
མཱཾ་དུ་རང་བཞིན་གནས། །རྭ་དང་འདབ་མའི་ཐིག་ལེ་རྣམས། །རང་གི་གནས་
ཀྱིས་སྣོལ་མར་འགྱུར། །རབ་ཏུའང་འདྲེས་པར་གྱུར་པ་ལས། །རྒྱལ་བའི་ཡེ་་་
ཤེས་བདེ་ཆེན་པོ། །མྱོང་ཕྱིར་ཐོབ་པ་ཞེས་སུ་གསུངས་ཞེས་འབྱུང་ངོ་། །འབྲུ་
བཞི་སྦས་ནས་ཐུགས་ཀར་བཀན། །ཧཱུཾ་བསྒྲེང་རྩེ་མོར་རྡོ་རྗེ་འབར། །ཟླ་བརྟུལ་
འབྲུ་སྦས་དྲིལ་བསིལ་ཞིང་། །འཁྲིལ་བའི་ཚུལ་གྱིས་ཆོས་ལ་བརྟན་ཞེས་བྱ་བ་ལ་་
སོགས་པས་ལྷག་པ་ཏིང་ངེ་འཛིན་གྱི་ཕྱག་རྒྱ་བསྟན་ཏེ། གཡས་པ་གནོད་སྦྱིན་གྱི་
ཁུ་ཚུར་ལས་གུང་མོ་བསྒྲེང་བའི་རྒྱབ་ཐུགས་ཀར་གཏད་ལ་རྩེ་མོའི་ཧཱུཾ་ཉིད་རྡོ་རྗེ་རྩེ་
ལྔ་པར་གྱུར་པ་ནི། བཅིང་བ་དང་བསམ་པ་གཉིས་ཀའི་དམ་ཚིག་གི་ཕྱག་རྒྱའོ། །


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
གཡོན་པའི་ཟླ་བའི་ཡི་གེ་རྣམས་བཤད་པའི་ཁུ་ཚུར་དུ་བྱས་པ་དྲིལ་བུ་དང་བཅས་་
པ་ཡུམ་ལ་འཁྱུད་ནས་དཀུར་བསྟན་པ་ནི། བཅིང་བ་དང་བསམ་པ་ལས་ཀྱི་ཕྱག་
རྒྱ་སྟེ། དེས་ཐབས་དང་ཤེས་རབ་འཁྲིལ་པར་སྦྱོར་བ་བྱེད་པའི་ཕྱིར་རོ། །འབྲུ་
བཞི་སྦས་ནས་ཐུགས་ཀར་བཀན། །ཧཱུཾ་སྒྲེང་རྩེ་མོར་དྲིལ་བསིལ་འབར། །ཉི་མ་
འབྲུ་ལྔ་ལས་སུ་འཁྲིལ། །བཏུད་ཏེ་མཛུམ་པའི་མདངས་ཀྱིས་བལྟ་ཞེས་བྱ་བ་་
ནི་རྗེས་སུ་མཐུན་ཏེ་གོ་སླའོ། །ཧཱུཾ་ཉིད་དྲིལ་བུ་སྒྲ་དང་བཅས་པར་གྱུར་པ་ནི།
ཡུམ་གྱི་དམ་ཚིག་གི་ཕྱག་རྒྱ་གཉིས་སོ། །གཡས་ཀྱི་སོར་མོ་བསྣོལ་མ་༧ཡབ་ལ་
འཁྱུད་པ་ནི་ལས་ཀྱི་ཕྱག་རྒྱ་གཉིས་སོ། །རིགས་བཞི་འང་དེ་བཞིན་དུ་ཤེས་པར་
བྱའོ༑ །ཨུཏ་པ་ལ་ཀླུ་ཤིང་ལ་སོགས་མཚན་ཞེས་བྱ་བ་ལ་སོགས་པ་ནི།
སེམས་དཔའ་དང་སེམས་མ་དང་སྒོ་བ་དང་ཡབ་ཡུམ་རྣམས་ཀྱི་ཕྱག་རྒྱ་གཉིས་པ་
སྟེ༑ སོར་མོ་བཞི་བཞི་ལ་ཉི་ཟླའི་སྟེང་དུ་ཡབ་ཡུམ་སོ་སོའི་ཡི་གེ་བཞི་བཞི་བཀོད་
དེ་བཅའ་ལུགས་དང་ཏིང་ངེ་འཛིན་ནི་རྗེས་སུ་མཐུན་པ་ཁོ་ནའི་ཕྱིར་ན། ལས་ལ་
འཁྲིལ་ཅིང་ཆོས་ལ་བསྟན། །དབུ་རྣམས་འབྱོ་ཞིང་འདུད་པའི་ཚུལ། །གོང་
གི་ཕྱག་རྒྱ་ཆེན་པོ་བཞིན། །གཉིས་མེད་དབྱིངས་ཀྱི་ངང་དུ་འཁྲིལ་ཞེས་
གསུངས་ཏེ། ཀུན་ཀྱང་འཛུམ་པ་དང་བཅས་པས་ཕན་ཚུན་ལྟས་ཤིང་འཁྱུད་པ་་
ཁོ་ནའོ། །དེ་དག་ཀྱང་གདུལ་བྱའི་སྣང་བས་གཉིས་སུ་འགྱུར་ཏེ། ཐལ་བའི་་་
རྒྱུད་ལས། ཐིག་ལེ་བཞི་བསྡུས་གཅིག་ཏུ་འགྱུར། །རླུང་གིས་བསྡུས་པ་བཀན་
པར་བརྗོད། །ཞལ་གྱི་ལམ་དག་གང་རྒྱས་པ། །ཕྱག་རྒྱ་འབར་བ་ཞེས་པའི་སྒྲ། །
ཟླ་བ་ཉི་མས་བསྒྲིབས་པ་ཡི། །ཆུ་སྐྱེས་རབ་ཏུ་རྒྱས་པ་ནི། །དྲིལ་བུ་སྒྲ་དང་་
ལྡན་པའོ། །ཕྱེད་ཆུང་ཚུལ་གྱིས་གར་སྐྱོད་པ། །ལྟུང་བ་མེད་ཕྱིར་བརྟན་པར་་
བཤད༑ །ཟླ་བའི་ཐིག་ལེ་རྗེས་མཐུན་པར། །དྲིལ་བུ་ཕྱེད་ཀྱིས་འབྱོར་དགྱེས་


པ༑ །མཐའ་གཉིས་གནོན་པའི་བྱང་ཆུབ་སེམས། །ཕྱག་རྒྱ་ཆེན་པོར་འདི་་
བརྗོད་དོ། །ཐུབ་དྲུག་ཕྱག་རྒྱ་སྣ་ཚོགས་ཏེ། །མདོར་བསྡུས་ཕྱག་རྒྱ་དྲུག་ཡིན་ནོ། །
ཞེས་བྱ་བ་ནི་ལེའུ་དྲུག་པར་བཤད་ཟིན་ཏོ། །དེ་དག་གཞན་ཀུན་ལྟར་ཕན་ཚུན་་
འཁྱུད་པར་མ་གསུངས་པའི་ཕྱིར་རོ། །ཡུམ་ནི་དམིགས་མེད་ཅེས་གསུངས་སོ། །
འོ་ན་རྒྱུད་འདིའི་གཞུང་དུ་མི་འགྱུར་རོ་སྙམ་པ་ལ་ཆོས་ཀྱི་དབྱིངས་ཞེས་གསུངས་ཏེ།
གང་ཡང་རང་བཞིན་མ་སྐྱེས་པ་ཉིད་དབྱིངས་ཁོ་ན་སྟེ། ཡུམ་ཉིད་པས་གང་དུ་་་
ཡང་བྲལ་བ་མེད་པའི་ཕྱིར། སྣང་བ་མི་འགོག་ཐབས་ཡིན་ཏེ། རང་བཞིན་་་་
མེད་པས་ཤེས་རབ་ཡིན་ཞེའོ། །ཀུན་བཟང་མཉམ་གཞག་ཡེ་ཤེས་འཕྲོ། །ཡུམ་
འགྱུར་མཉམ་རྫོགས་པདྨོའི་དཀྱིལ། །གཞན་ཡང་ཕྱག་རྒྱ་སྣ་ཚོགས་ཏེ། །ཡང་
ན་དེ་བཞིན་གཤེགས་ཉིད་དམ། །ཡང་ན་རྡོ་རྗེ་ཐལ་མོ་ཉིད་ཅེས་བྱ་བ་ནི། ཀུན་་
ཏུ་བཟང་པོ་ནི་མཉམ་པ་ལས་སོར་མོ་ཀུན་ཏུ་འོད་འཕྲོས་པའོ། །ཡུམ་གྱི་ཕྱག་
རྒྱ་མ་ངེས་ཏེ། མཉམ་པ་ལས་མཐེ་བོང་རྩེ་སྤྲད་དེ་པདྨོ་ལྟར་བྱས་པ་དང་།
གཉིས་ནི་གོ་སླའོ། །དེ་ལས་ཆོས་ཁམས་དྲིལ་བུ་ཐུགས་ཀར་བརྟེན་ཞེས་ཀྱང་ཟེར་
ཏེ༑ ཆོས་ཉིད་ཅིར་ཡང་སྣང་བའི་ཕྱིར་མ་ངེས་པའོ། །ལྟ་བའི་ཕྱག་རྒྱ་བསྟན་
པའི་ཕྱིར། །ཕྱག་རྒྱ་ཆེན་པོའི་ཚོགས་མཆོག་ནི། །ཐབས་དང་ཤེས་རབ་ལྡན་
འབྱོར་ན། །མ་བསྐྱོད་མ་བསྒུལ་ཐམས་ཅད་ཀུན། །ཕྱག་རྒྱ་ཆེན་པོའི་ངང་དུ་
གནས་ཞེས་གསུངས་ཏེ། ཕུང་པོ་ལ་སོགས་པ་རིལ་ལྟ་ཡབ་ཡུམ་གྱི་སྐུ་གསུང་
ཐུགས་ཀྱི་ཕྱག་རྒྱ་ཡིན་པ་སྟེ། སྣང་ལ་མི་འཛིན་པར་གསལ་བའི་དུས་ན། སྒོ་
གསུམ་གྱིས་ཅི་བྱས་པ་དང་། མ་བྱས་པ་ཀུན་སྐུ་གསུང་ཐུགས་ལས་འདའ་བ་མེད་
པར་གནས་པ་ནི་ཕྱག་རྒྱའི་མཆོག་གོ། །ཡན་ལག་བཞི་བཅུ་རྩ་གཉིས་ལྡན་ཞེས་བྱ་
བ་ལ་སོགས་པ་ནི། ཡན་ལག་གཉིས་པ་བྱིན་གྱིས་རློབ་པ་སྟོན་ཏེ། བདག་ཏུ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

ལྟ་བའི་ཡན་ལག་རྟོག་པ་རྣམས་ཟུང་ཅིག་ལ་ཡང་བཞི་བཅུ་གཉིས་ཡོད་པའི་ཕྱིར།
མི་བསྐྱོད་པ་ཡབ་ཡུམ་གྱི་རྟོག་པའི་གནས་སུ་ཡབ་ལ་ཡབ་རྣམས་དང་། ཡུམ་ལ་
ཡུམ་རྣམས་དང་ཡབ་ལ་ཐུབ་པ་རྣམས་གསལ་བར་བཀོད་དེ་བསྒོམ་པ་ནི་ལྡན་པ་
ཞེས་བྱ་བ་སྟེ་དེ་ནི་ཐབས་ཁོ་ནའོ། །དེ་ཉིད་ཡན་ལག་སྤྲོས་བདག་སྟེ། །ཞེས་བྱ་
བ་ནི། ཡན་ལག་བཞི་བཅུ་པོ་དེ་དག་ཉིད་ཁོ་ན་དང་མཚུངས་པའི་ཡེ་ཤེས་སེམས་
དཔའ་རེ་རེའི་སྙིང་ལ་ངེས་པར་གནས་ཏེ་ཤེས་རབ་བོ། །བདག་སྟེ་ཞེས་བྱ་བ་ནི་
བཤད་པའི་ལྷ་རྣམས་དང་། འཆད་པའི་རྡོ་རྗེ་གསུམ་གྱི་ལྷ་རྣམས་ལ་རིགས་ཀྱི་་་
བདག་ཉིད་ལ་ལྔས་དབང་བསྐུར་བས་བདག་པོའི་རིགས་སོ་སོར་མཚོན་པ་ཁོ་ནའོ། །
དེ་དག་ནི་ཡེ་ཤེས་ཀྱི་དཀྱིལ་འཁོར་སྟོང་ཁོ་ནའོ། །བཞི་བཅུ་རྩ་གཉིས་གསུམ་་
འཕྲོར་འགྱུར་ཞེས་བྱ་བ་ནི། བཀོད་པ་བཞི་བཅུ་རྩ་གཉིས་ལ། རྡོ་རྗེ་གསུམ་་་
གསུམ་འཕྲོ་བའོ། །དེ་ལྟར་ལྡན་པའི་གཙོ་མཆོག་གིས་ཞེས་བྱ་བ་ནི། གཙོ་བོ་་
ཡབ་ཡུམ་ལ་ཡེ་ཤེས་ཀྱི་དཀྱིལ་འཁོར་སྟོང་། ཐབས་དང་ཤེས་རབ་བརྒྱད་ཅུ།
མི་ཟད་པ་རྒྱན་གྱི་འཁོར་ལོའི་ལྷ་བརྒྱ་ཉི་ཤུ་དེ་དག་མངོན་དུ་གསལ་བ་ནི་རྣལ་
འབྱོར་གྱི་མཆོག་གོ། །དེ་ལས་གཞན་ལ་ཡང་བསྒོམ་པའི་ཕྱིར། རྒྱལ་བ་རྒྱལ་
མཆོག་དེ་བཞིན་དུ་ཞེས་གསུངས་ཏེ། རྒྱལ་བ་རིགས་བཞིའོ། །ཀུན་ཏུ་བཟང་
པོ་ནི་རིགས་ཀྱི་བདག་པོའི་ཕྱིར་མཆོག་སྟེ། ཡབ་ཡུམ་བཅུ་ལའང་དེ་བཞིན་
བསྒོམ་མོ། །ཞེས་བྱ་བའོ། །བཅུ་གཉིས་དྲུག་གི་འོད་འཕྲོ་འབར། །ཞེས་བྱ་
བ་ནི། ཡབ་ཡུམ་བཅུ་གཉིས་ཕྲག་གཉིས་ཀྱི་སེམས་དཔའ་དང་སྒོ་བ་རྣམས་
ལའང་དེ་ལྟར་གསལ་ལ་ཐུབ་དྲུག་རེ་རེ་ལ་ཡང་དེ་ལྟར་གསལ་བ་ནི་སྣང་བ་རྣམ་་་་
པར་འབྱེད་པའི་ཏིང་ངེ་འཛིན་ཞེས་བྱའོ། །དེ་ལ་སོགས་པ་བསམ་མི་ཁྱབ། །
ཕྱོགས་བཅུ་དུས་བཞི་བསམ་ཡས་སུ། །འདུལ་བའི་དོན་རྣམས་སོ་སོར་སྟོན་ཞེས་


བྱ་བ་ནི། དེ་དག་ལས་སུ་རུང་ནས་དངོས་པོར་རིལ་དཀྱིལ་འཁོར་མ་གྱུར་པ་མེད་
པ་དེས་གདུལ་བྱ་མ་ལུས་པའི་རེ་བ་སྐོང་བར་བྱེད་པའོ། །འོ་ན་གཞི་དེའི་ཕྱིར་་་
དཀྱིལ་འཁོར་ཁོ་ནས་དོན་བྱེད་དོ་སྙམ་པ་ལ། ཐེག་པ་མཐོན་དམན་ཐམས་ཅད་
དང་། །ཕྱིན་ཅི་ལོག་རྣམས་བསམ་ཡས་དང་། །ཞི་ཁྲོ་ཚོགས་ཆེན་མཐའ་ཡས་
ལ༑ །སོ་སོར་མཐུན་བྱས་ཀུན་ཏུ་སྣང་ཞེས་གསུངས་ཏེ། རྟག་ཆད་ལ་སོགས་
པ་སོ་སོའི་སྟོན་པ་རྣམས་དང་ལྷ་རྣམས་དང་བདུད་དང་སྲིན་པོ་ལ་སོགས་པ་གང་་
ལ་མོས་པ་ལྟར་སྣང་བས་གཅིག་ཏུ་མ་ངེས་པའི་ཕྱིར། ས་གསུམ་ཐམས་ཅད་ཀུན་
ཏུ་ནི། །སེམས་དཔའ་ཆེན་པོ་སྟོན་བྱེད་པ། །རེས་འགའ་བྱང་ཆུབ་རེས་འགའ་
ལྷུམས༑ །རེས་འགའ་ཞི་ལ་རེས་འགའ་དྲག །རེས་འགའ་གདོན་ཆེན་
ལྷུམས༑
བགེགས་མཛད་དེ། །དེ་ལ་སོགས་པ་མཐའ་ཡས་མཆོག །རི་དང་སྐྱེ་བོ་ཐམས་
ཅད་དོ་ཞེས་འབྱུང་ངོ་། །དེ་དག་ཀྱང་སྩོལ་པས་བྱེད་པ་མ་ཡིན་ཏེ། ལྷུན་གྱིས་
གྲུབ་པ་ཉིད་ཀུན་ཏུ་སྣང་བའི་ཕྱིར། དཔེར་ན་གར་མཁན་ཉིད་འདྲ་བ། །ལུས་
ལས་མ་གོད་སྣ་ཚོགས་སྟོན་ཞེས་གསུངས་སོ། །ཕྱག་རྒྱའི་རྣམ་གྲངས་བསྟན་པའི་
ཕྱིར༑ །མདོར་ན་ཕྱག་རྒྱ་ཐམས་ཅད་ཀུན། །གཅིག་ཅེས་འདི་ཞེས་བརྗོད་དུ་
མེད༑ །གཉིས་དང་གསུམ་དུ་རྣམ་པར་འཕྲོ། །བསྐྱོད་དང་འཕྲོ་བ་དེ་བཞིན་་
ཉིད་ཅེས་བྱ་བ་ནི། ཕྱག་རྒྱ་རིལ་ཚིག་གིས་མདོར་བསྡུ་ན། ལུས་ཀྱི་ཡན་ལག་
གི་ཕྱག་རྒྱ་བསྐྱོད་པ་ཀུན་ཡང་བྱ་བ་མོ་ཡི་ཕྱག་རྒྱ་ལྟར་གཅིག་ཏུ་ངེས་པ་མེད།
ཞབས་གཉིས་དབུ་ཕྱག་གསུམ་སྟེ། ལྔ་ལ་ཏིང་ངེ་འཛིན་གྱི་ཕྱག་རྒྱ་ལྔ་བཅུར་ཡང་
འགྱུར་རོ། །རྟོག་པའི་ཡན་ལག་སྤྲོ་བའི་ཕྱག་རྒྱ་ལ་ཡང་སྐུ་གསུང་ཐུགས་གསུམ་་་
དང་ཐབས་ཤེས་རབ་བརྒྱད་ཅུ་དང་། ཡེ་ཤེས་ཀྱི་ཕྱག་རྒྱ་སྟོང་ལ་སོགས་པར་འཕྲོ་
བས་ཕྱག་རྒྱའི་གྲངས་ནི་མ་ངེས་པ་ཁོ་ནའོ་ཞེས་བྱའོ། །མདོར་ན་བསྒུལ་བསྐྱོད་་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ། 
ཐམས་ཅད་ཀུན། །ཕྱག་རྒྱ་ཆེན་པོའི་ངང་དུ་གནས། །གནས་ཉིད་མི་གནས་པ་
འང་མིན། །དེ་སྐད་དག་ཆོག་ཉིད་ཀྱིས་བཤད་ཞེས་བྱ་བ་ནི། གྲངས་དེ་ལྟ་
བུས་མཚོན་ནས་ཕྱག་རྒྱ་བརྗོད་ཀྱིས་མི་ལང་བ་རྣམས་ཀྱང་ཚིག་གིས་མདོར་བསྡུས་
ན༑ རང་བཞིན་གྱི་ཕྱག་རྒྱ་ལྟ་བའི་ཕྱག་རྒྱ་མངོན་དུ་བྱས། ལྷག་པ་ཏིང་ངེ་་་
འཛིན་གྱི་ཕྱག་རྒྱ་གསལ་བར་བསྒོམ་པའི་དུས་ན། ཅི་སྣང་ཅི་བྱས་པ་ཐམས་ཅད་
བདག་ཉིད་ཆེན་པོའི་སྐུ་གསུང་ཐུགས་ཁོ་ན་ལས་མི་འདའ་བར་གནས་ལ། དེ་
ཙམ་དུ་ཡང་བློས་འཛིན་པ་མེད་ན། ཕྱག་རྒྱ་ལྷུན་གྱིས་གྲུབ་པར་བྱིན་གྱིས་
བརླབས་པ་ཞེས་བྱ་བ་ཁོ་ནའོ། །ཞེས་གསུངས་སོ། །དེ་དག་ཉིད་ཁོ་ནའི་ཕྱིར།
ཡན་ལག་ཐམས་ཅད་དཀྱིལ་འཁོར་དུ་བྱིན་གྱིས་བརླབས་ནས་ཕྱག་རྒྱ་སྤྲོས་པ་ཞེས་
གསུངས་པའོ། །ལེའུ་བརྒྱད་པ་མདོར་བཤད་པའོ། །
དེའི་རྗེས་སུ་ལྷག་པ་གཟུགས་བརྙན་གྱི་དཀྱིལ་འཁོར་རྒྱས་པར་བསྟན་པའི་་
ཕྱིར༑ དེ་ནས་ཞེས་བྱ་བ་ལ་སོགས་པ་གསུངས་སོ། །དགྱེས་པ་ཆེན་པོ་ཞེས་བྱ་བ་ནི།
ཐུན་མོང་གི་དགའ་བ་དང་། འཇིག་རྟེན་པའི་དགའ་བ་དང་། དགའ་བའི་དགའ་
བ་དག་སྟེ། དེ་དག་ནི་འདོད་པ་ཉེ་བར་སྤྱོད་པ་དང་། བསམ་གཏན་བཞི་དང་།
མཐོང་ལམ་པ་རྣམས་ཀྱི་ཕྱིར་སྨོས་པ་སྟེ། དེ་བཞིན་གཤེགས་པའི་བསམ་གྱིས་
མི་ཁྱབ་པའི་དགྱེས་པ་ནི་ལྟོས་པ་ཙམ་མ་ཡིན་གྱི་ངོ་བོས་ཀྱང་ཆེ་བ་སྟེ། མཚན་དོན་
གྱི་སྐབས་ལས་བརྟགས་པའོ། །རྡོ་རྗེ་གསང་བའི་དམ་ཚིག་བཀོད་པ་ཞེས་བྱ་བ་
ནི༑ རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི་སྐུ་གསུང་ཐུགས་ཀྱིས་ཕྱག་
རྒྱ་ཐམས་ཅད་ཡེ་ཤེས་རྡོ་རྗེའི་ངོ་བོར་ལྷུན་གྱིས་གྲུབ་པ་དེ་ཕལ་གྱིས་ཡུལ་དུ་མ་གྱུར་
པས་དེ་མཚོན་ཅིང་སྦྱོར་བ་ལས་མི་འདའ་བ་ནི་ལྷག་པ་གཟུགས་བརྙན་གྱི་


དཀྱིལ་འཁོར་ཏེ། དེ་དག་གི་ལས་ཀྱི་རིམ་པ་དང་། ཚད་དང་། ངོ་བོ་དང་།
འཇུག་པ་དང་། ཞུགས་ནས་བསྒྲུབ་པ་དང་། འབྲས་བུའི་བར་རྣམས་གསལ་
བར་སྟོན་པ་ནི་རྒྱུར་ཉེ་བར་གནས་པ་ཁོ་ནའོ། །གཞན་དོན་ཉེ་བར་སྟོན་པའི་
ལེའུ་འདི་ཡང་རྒྱུད་ཀྱི་རིམ་པ་རིང་དུ་སྤངས་ནས་མན་ངག་གི་རིམ་པ་ལ་འཇུག་
པར་བྱ་བ་སྟེ། ཤིན་ཏུ་ཕྲ་བའི་དམ་ཚིག་མཆོག་ཅེས་བྱ་བ་ནི། ཉེ་བར་སྟོན་པ་
ཉིད་ཀྱང་ཤིན་ཏུ་ཕྲ་བའི་དཀྱིལ་འཁོར་རོ། །འོག་ནས་ཤིན་ཏུ་ཕྲ་ལ་སྦྱངས་པ་ཡིས།།
བསམ་ཡས་དག་ལ་དེ་བཞིན་བྱ་ཞེས་པའི་ཕྱིར། འདི་ནི་ཟུར་གཉིས་པ་ཁོ་ན་སྟེ།
གཞན་དོན་ཉེ་བར་བྱེད་པའི་བླ་མས་ཏིང་ངེ་འཛིན་རྣམ་པ་གསུམ་པ་བློ་སྦྱངས་ཏེ་་
རྒྱས་པ་ལས་བྱུང་ཕྲ་བའི་དཀྱིལ་འཁོར་ལ་གོམས་ནས་ཟླས་པ་རྫོགས་པར་བྱ་བ་ལས་
མི་འདའ་བ་ཁོ་ན་ཞེས་བྱ་བའོ། །དེ་ནས་གནས་བཟང་པོ་རུ། སའི་ཆོ་ག་བྱ་་་
བའི་ཕྱིར། ཡང་ན་ས་གཞི་བར་སྙམས་ལ་ཞེས་གསུངས་སོ། །ས་བཙལ་བ་དང་།
བསླང་བ་དང་། རྟག་པ་དང་། སྦྱང་བ་དང་། བསྲུང་བ་རྣམས་མངོན་པར་
རྟོགས་པ་ནས་འབྱུང་བ་ལྟར་སྦྱང་བར་བྱའོ། །དེ་ནས་དཀྱིལ་འཁོར་རྒྱས་འབྲིང་
གི་ཚད་བསྟན་པའི་ཕྱིར། དཀྱིལ་འཁོར་ཁྲུ་གང་ཚད་དུ་བྱ། །ཡང་ནི་ལུས་གང་
ཚད་དུ་སྟེ། །ཡང་ན་ལུས་ནི་གསུམ་གྱི་ཚད། །ཅེས་གསུངས་ཏེ། སྒྱུ་འཕྲུལ་
བསྡུས་པ་ནི་སྟང་དབྱལ་གཉིས་པ་སྟེ། དེ་ལ་ཁྲུ་གང་ངམ་བཞི་པར་བྱ་སྟེ།
གཉིས་པ་ནི་བཟོའི་སྦྱོར་བའི་ཕྱིར་རོ། །འབྲིང་གི་དཀྱིལ་འཁོར་ནི་བཞི་བཅུ་རྩ་
གཉིས་ཏེ། དེ་ལ་ལུས་གསུམ་པ་ཁྲུ་བཅུ་གཉིས་སམ་གཞན་ཡང་། ཡང་ན་ཁྲུ་
ནི་བཅུ་དྲུག་དང་། །ཞེས་བྱ་བ་དང་། གཉིས་སོ། །ཉི་ཤུ་འམ་ཉི་ཤུ་རྩ་ལྔར་
བྱ་ཞེས་བྱ་བ་ནི། རྒྱས་པའི་དཀྱིལ་འཁོར་གྱི་ཚད་གཉིས་སོ། །དེ་དག་ལས་
ལྷག་པ་ཏིང་ངེ་འཛིན་གྱི་གཟུགས་བརྙན་བསྟན་པའི་ཕྱིར། ཡང་ན་རྒྱང་གྲགས་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
དཔག་ཚད་དམ། །ནམ་མཁའ་དབྱིངས་ཀྱིས་བསམ་ཡས་པར། །སངས་རྒྱས་
དཀྱིལ་འཁོར་སྣ་ཚོགས་བསྒོམ་ཞེས་གསུངས་ཏེ། དེ་ལ་ཡང་སྒྱུ་འཕྲུལ་རྡོ་རྗེ་ལས།
སློབ་དཔོན་མཐར་ཉེའི་ལམ་གནས་པས། །རྒྱང་གྲགས་དཔག་ཚད་ལ་སོགས་པར།།
རྡོ་རྗེའི་ཐིག་ཚད་དོར་ཙམ་གྱིས། །ཕྱག་རྒྱའི་དཀྱིལ་འཁོར་གསལ་ལྡན་པ། །
དཀྱིལ་འཁོར་སྣ་ཚོགས་མཆོག་ཏུ་གསུངས་ཞེས་འབྱུང་བ་ནི་མཆོག་གི་ཡང་ནི་
མཆོག་གི་དཀྱིལ་འཁོར་ཏེ། སློབ་བུ་ལས་དག་པ་རྣམས་ཀྱི་ཕྱིར་རོ། །དེ་དག་་
གང་བྱེད་ཀྱང་ལས་དང་བྱ་བས་སྦྱངས་ནས་ས་བསྲུང་བ་ལ་སྦྱར་བའི་ཕྱིར། འབྲུ་
ལྔ་སྤོས་ལྔ་རིན་ཆེན་ལྔ། །སྙིང་པོ་ལྔ་དང་སྨན་ལྔ་དང་། །བདུད་རྩི་ལྔ་ནི་རབ་
སྙམས་ལ། །རིག་པས་ཐིག་ནི་གདབ་པར་བྱ། །ཞེས་གསུངས་ཏེ། ཕུང་པོ་ལྔ་
དག་པ་སྐུ་ལྔ་ཐོབ་པར་བྱ་བའི་ཕྱིར་འབྲུ་ལྔ་དང་། དབང་པོ་ལྔ་དག་པ་འཕྲིན་་་
ལས་ལྔ་ཐོབ་པར་བྱ་བའི་ཕྱིར་སྤོས་ལྔ་དང་། ཡུལ་ལྔ་དག་པ་ཡོན་ཏན་ལྔ་ཐོབ་་་
པར་བྱ་བའི་ཕྱིར་རིན་པོ་ཆེ་ལྔ་དང་། རྣམ་ཤེས་ལྔ་དག་པས་ཡེ་ཤེས་ལྔ་ཐོབ་པར་
བྱ་བའི་ཕྱིར་སྙིང་པོ་དང་། འདོད་ཡོན་ལྔ་དག་པ་གསུང་ལྔ་ཐོབ་པར་བྱ་བའི་་་་
ཕྱིར་སྨན་ལྔ་དང་། ཁམས་ལྔ་དག་པ་རིགས་ལྔ་ཐོབ་པར་བྱ་བའི་ཕྱིར་བདུད་རྩི་
ལྔ་སྟེ། དེ་དག་ཆ་སྙམས་པའི་འཇིམ་པའི་འདེ་གུ་གླང་ཀོ་ཙམ་དུ་བྱུགས་ལ།
དེར་ས་བསྲུང་བ་བྱའོ། །དེ་ནས་རིག་པ་མ་ཡེངས་པས་ཐིག་གདབ་པར་བྱ་སྟེ།
དེའི་ཕྱིར། ཕུར་བུ་སྲད་བུ་ཚོན་ཕྱེ་དང་། །གོས་རྒྱན་མཛེས་པའི་ཡིད་འོང་
གྲོགས༑ །ཐིག་གདབ་ཆོ་ག་ཕུན་སུམ་ཚོགས། །མཁས་ལྡན་ཆེན་པོས་བསྒྲིམས་
ཏེ་བྱ་ཞེས་བྱ་བ་གསུངས་ཏེ། རྒྱུ་པདྨའི་རྒྱུས་པའམ་རས་ལས་མཚན་ལྡན་བཅུ་
དྲུག་མས་བཀལ་པའི་སྐུད་པ་ཁ་དོག་གསུམ་ལ་དགུ་བསྒྲིལ་གྱི་དམ་ཚིག་གི་ཐིག་སྟེ།
རིང་ཐུང་མཎ་ཌ་འཁོར་ཁྱུད་ཙམ་པ་སྟེ། སྐུ་གསུང་ཐུགས་ཀྱི་བྱེ་བྲག་ཙམ་དུ་བྱིན་


གྱིས་བརླབས་པ་ཐོགས་ཏེ། བཅུ་དྲུག་མ་རྒྱན་གྱི་མཛེས་པ་དང་། གཉིས་ཀྱིས་
དྲངས་ཏེ། རྟ་བབས་བརྒྱད་ཀྱིས་མཛེས་པར་གདབ་བོ། །དེ་ནས་ཡེ་ཤེས་ཀྱི་
ཐིག །ཁ་དོག་སྣ་ལྔ་ལ་རེ་རེ་ཡང་ལྔའོ། །ཡེ་ཤེས་ཉི་་ཤུ་རྩ་ལྔར་བྱིན་གྱིས་
བརླབས་པ་སྟེ། ཡབ་ཡུམ་གཉིས་ཕྱག་རྒྱར་གསལ་བའི་བྱང་ཆུབ་སེམས་ཡེ་ཤེས་་
སུ་དྲངས་པས་དམ་ཚིག་གི་ཐིག་ཐམས་ཅད་སྐུ་གསུང་ཐུགས་གཅིག་ཀྱང་ཡེ་ཤེས་ལྔ་
ལྔར་གསལ་བས་སྐུ་དང་ཡེ་ཤེས་ཀྱི་གཞལ་ཡས་སུ་གསལ་བ་ཁོ་ནའོ། །དེ་ནས་ས་
བཟུང་བའི་ཆོ་ག་བྱས་ནས། སྐུད་པ་དང་རྡུལ་ཚོན་ཇི་ལྟར་བྱིན་གྱིས་བརླབ་སྙམ་
པ་ལ། རིགས་ཀྱི་དཀྱིལ་འཁོར་ལྔ་རྣམས་བསྒོམ་ཞེས་གསུངས་ཏེ། ཚོན་སྣ་རེ་
རེ་ཡང་ཡིག་འབྲུ་ལྔ་རེ་རེ་ཡང་ཁ་དོག་ནང་རིས་སུ་ལྔ་ལྔ་སྟེ། ཉི་ཤུ་རྩ་ལྔ་འཕྲོས་
འདུས་པ་ལས་ཡེ་ཤེས་ཉི་ཤུ་རྩ་ལྔ་དྲངས་ཤིང་བསྟིམས་ནས་ཡེ་ཤེས་ཀྱི་རིན་པོ་ཆེ་ཉི་
ཤུ་རྩ་ལྔ་ཁོ་ནར་གྱུར་པར་བྱའོ། །དེ་ལྟར་ཚོན་ཉི་ཤུ་རྩ་ལྔའི་དགོས་པ་ཅི་སྙམ་པ་་
ལ་མ་མཐོང་རྨོངས་ལ་བསྟན་ཕྱིར་མཚོན། ཁ་དོག་ཉི་ཤུ་རྩ་ལྔ་འམ། །ལྔའི་
ཚོན་གྱིས་བྲི་བར་བྱ། །འདུལ་བའི་ཆོ་ག་བཞིན་དུ་བྱ། །ཞེས་གསུངས་ཏེ།
སེམས་ཉིད་ཡེ་ཤེས་ཉི་ཤུ་རྩ་ལྔར་གདོད་ནས་གནས་པ་དེ་མཚོན་པར་བྱ་བའི་ཕྱིར་ཏེ།
རྒྱས་པའི་རྒྱུད་ལས། སེམས་ཅན་མ་ལུས་ཐམས་ཅད་ལ། །ཡེ་ཤེས་ལྔ་ཡིས་ཀུན་
ཁྱབ་ཀྱང་། །རང་གི་རྣམ་རྟོག་བསྒྲིབ་བྱས་ནས། །ཡེ་ཤེས་ལྔའི་དོན་མ་མཐོང་།།
དེ་ལྟར་རྨོངས་པ་ཐམས་ཅད་ལ། །ཡེ་ཤེས་མཚན་ཉིད་བསྟན་པའི་ཕྱིར། །
དཀར་དང་དམར་དང་སེར་བ་དང་། །ལྗང་གུ་ལ་སོགས་ནག་པོར་བསྟན། །
ཞེས་གསུངས་སོ། །དེ་ལྟ་བུའི་བྲི་བ་ཡང་རྒྱས་འབྲིང་བ་གསུམ་ནི་སློབ་བུ་གང་ལ་་
དད་པ་བཞིན་བྲི་བའོ་ཞེས་བྱའོ། །དེ་དག་གི་དབྱིབས་ཇི་ལྟར་བྲི་སྙམ་པ་ལ།
ལྟེ་བ་རྩིབས་དང་ལྡན་པ་ཡི། །རྩིབས་བཞི་འཁོར་ལོ་མུ་ཁྱུད་བཅས། །གྲུ་ཆད་


རྒྱུད་ཀྱི་རྒྱལ་པོ་ཆེན་པོ་དཔལ་གསང་་བའི་སྙིང་པོའི་འགྲེལ་པ་ཞེས་བྱ་བ། 
བཞི་དང་གྲུ་བཞི་ཡི། །བར་ཁྱམས་སྒོ་ཁྱུད་ལྡན་པར་བྱ། །ཞེས་གསུངས་པ་གོ་
སླ་སྟེ། རྒྱས་པ་ལ་ནི། གཞི་ཚད་མེད་པའི་འཁོར་ལོའི་སྟེང་དུ་འཁོར་ལོ་ལྔ་སྟེ།
འཁོར་ལོ་དྲུག་པའོ། །འབྲིང་པོ་ནི་དཀྱུས་བཞིན་ཏེ་གྲུ་ཆད་ལ་སོགས་པ་ནི་གཉི་་
ག་ལ་མཐུན་ནོ། །བསྡུས་པ་ལ་བར་ཁྱམས་སྤངས་པ་སྟེ། རྟ་བབས་བརྒྱད་ལ་་
ཐམས་ཅད་ལ་ཡང་བྲི་བར་བྱའོ། །དེ་དག་དུ་ལྷ་རྣམས་ཇི་ལྟར་དགོད་སྙམ་པ་ལ།
སྐུ་གསུང་ཐུགས་ལྡན་གཟུགས་ཀྱང་དགོད། །ཅེས་གསུངས་ཏེ། ཁྲུ་གང་ལ་སོགས་
པ་ལ་ཙ་ཀ་ལི་དགོད་པ་ནི་སྐུའི་དཀྱིལ་འཁོར། སྙིང་པོ་འམ་ཏ་ཐཱ་བཀོད་པ་ནི་་
གསུང་གི་དཀྱིལ་འཁོར་རོ། །ཕྱག་རྒྱ་བཀོད་པ་ནི་ཐུགས་ཀྱི་དཀྱིལ་འཁོར་རོ། །
དེ་དག་གི་རྒྱན་ཇི་ལྟར་བྲི་སྙམ་པ་ལ། བཅོས་བུ་རས་ནི་སྣ་ཚོགས་དང་། །རྒྱན་
ཕྲེང་བཏུང་བའི་བྲོ་བས་སྐོང་། །ཞེས་གསུངས་ཏེ། ཁ་དོག་སྣ་ཚོགས་བྲིས་པའི་
རས་ཀྱི་བླ་འཕན་ལ་སོགས་པ་དང་། རིན་པོ་ཆེའི་ཕྲེང་བ་སྣ་ཚོགས་དང་།
ཆུན་འཕྱང་དང་རོལ་མོ་སྣ་ཚོགས་དང་། བཟའ་བཏུང་སྣ་ཚོགས་ཀྱིས་བསྐོར་རོ་
ཞེས་གསུངས་སོ། །དེ་དག་གི་རབ་གནས་བསྟན་པའི་ཕྱིར། ལུས་ངག་སེམས་
དང་ཆོས་ཐམས་ཅད། །གང་ནའང་མི་གནས་མི་དམིགས་པ། །མིག་ཡོར་ཚུལ་
དུ་སྦྱོར་བ་ཡིས། །ནམ་མཁའ་ལ་ནི་ནམ་མཁའ་བསྒོམ་ཞེས་གསུངས་ཏེ་གཟུགས་
བརྙན་གསུམ་གྱི་ཕྱག་རྒྱ་དང་། གཞལ་ཡས་ཁང་གིས་མཚོན་པའི་ཆོས་ཐམས་་
ཅད། སེམས་ཉིད་ལས་དངོས་པོ་གཞན་མེད་པའི་ཕྱིར། ཅིར་སྣང་ཡང་མིག་
ཡོར་ལྟ་བུར་རང་གི་ངོ་བོ་ཉིད་མེད་ལ་སེམས་ཉིད་ཇི་ལྟ་བུའི་ངོ་བོར་ཡང་དམིགས་
སུ་མེད་པ་ནམ་མཁའ་ལྟ་བུའི་ཕྱིར་བློ་ཡང་ནམ་མཁའ་ལྟར་མི་དམིགས་པར་རང་་་་
གསལ་བར་འདུག་གོ། །དེ་ལ་ཤུཛྙཱ་ཏ་ཞེས་བྱ་བའི་སྔགས་ཀྱི་ང་རྒྱལ་བྱའོ། །དེ་་
ལས་རོལ་མོ་ལྟ་བུའི་ཏིང་ངེ་འཛིན་གྱིས་སྣ་ཚོགས་སུ་བསྐྱེད་པར་བསྟན་པའི་ཕྱིར།


ཏིང་འཛིན་རོལ་མོ་མཐའ་ཡས་མཆོག །ཡི་གེའམ་གདན་ནམ་སྙིང་པོ་འམ། །
ཕྱག་རྒྱའམ་སྐུ་གསུང་ཐུགས་ལྡན་པར། །བྱིན་བརླབས་ཡ་མཚན་རྨད་པོ་ཆེ། །
འགྲུབ་འགྱུར་སངས་རྒྱས་ཀུན་གྱི་དམ་ཞེས་གསུངས་ཏེ། དཔེར་ན་རོལ་མོ་ནི་
གཞི་མ་ངེས་པ་ལ་ལས་ཐབས་ཀྱིས་དྲངས་ནས་སྣ་ཚོགས་སུ་སྣང་བ་བཞིན་དུ།
བཤད་པའི་མི་རྟོག་པའི་ཡེ་ཤེས་ལས། ཡེ་ཤེས་སྐད་ཅིག་མའི་ཏིང་ངེ་འཛིན་གྱི་་་
རང་དབང་སྒྱུར་ནས་འབྱུང་བའི་དཀྱིལ་འཁོར་དང་བཅས་པའི་གཞལ་ཡས་ཁང་་་
གདན་དང་བཅས་པར་སྣང་ལ། དེ་དག་ཏུ་སྔར་བཀོད་པའི་ཧཱུཾ་ཧཱུྃ་ལ་སོགས་་་
པའི་སྙིང་པོ་འམ་ཏ་ཐ་ལ་སོགས་པའི་གསུང་གི་དཀྱིལ་འཁོར་དང་གདན་ལ་ཙ་ཀ་་
ལི་བཀོད་པ་ནི་སྐུའི་དཀྱིལ་འཁོར་དང་ཕྱག་རྒྱ་ཐུགས་ཀྱི་དཀྱིལ་འཁོར་གང་ཡིན་་་་་
ཡང་། དེ་ཉིད་སྐུ་གསུང་ཐུགས་གསུམ་དང་ལྡན་པའི་ལྷར་བྱིན་གྱིས་བརླབས་ནས།
ལྷུན་གྱིས་གྲུབ་པའི་དཀྱིལ་འཁོར་ཡང་དྲངས་ཏེ། བསྟིམས་ནས་འདོད་པ་ཡོངས་
སུ་གྲུབ་པར་གྱུར་ཏེ། རང་བཞིན་གཉིས་དང་ཏིང་ངེ་འཛིན་གསུམ་ཚོགས་པའི་་
ཕྱིར་རོ། །འོ་ན་གཞན་དུ་ཚོལ་ལམ་སྙམ་པ་ལ། ས་ལ་སོགས་པ་ཕྱག་རྒྱར་བྱས། །
རྣམ་གྲོལ་རིམ་པ་ཐོབ་པར་འགྱུར། །དག་པའི་ཡེ་ཤེས་ཀྱིས་སྦྱངས་པ། །སྨོས་ཅི་
དགོས་ཏེ་དེ་ཉིད་ཡིན་ཞེས་གསུངས་ཏེ། འབྱུང་བ་དང་དེ་ལས་གྱུར་པ་ལ། སྐུ་
གསུང་ཐུགས་ཀྱི་ཕྱག་རྒྱའི་དབྱིབས་བྱས་པ་ཙམ་གྱིས་ཀྱང་། རྒྱུ་དང་སེམས་ཀྱི་མ་
རིག་པས་སྡུག་བསྔལ་ལས་རིམ་པར་གྲོལ་བར་འགྱུར་ན་སྟོང་པ་ཉིད་དང་། རོལ་
མོ་ལྟ་བུའི་ཏིང་ངེ་འཛིན་གཉིས་ཀྱིས་ལྷར་སྦྱངས་ཏེ། བྱིན་གྱིས་བརླབས་ཀྱང་
འདུས་པ་དེ་ནི་དེ་བཞིན་གཤེགས་པའི་སྐུ་གསུང་ཐུགས་ཀྱི་དཀྱིལ་འཁོར་ཁོ་ནའོ། །
དེའི་བྱིན་བརླབས་ཞུགས་པའི་རབ་ཏུ་གནས་པ་བསྟན་པའི་ཕྱིར། ཕྱོགས་དུས་་་
དཀྱིལ་འཁོར་བདག་ཉིད་ཆེ། །མི་དམིགས་ཐུགས་ཀྱི་དཀྱིལ་འཁོར་ལས། །དཀྱིལ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འབྲེལ་པ་ཞེས་བྱ་བ 
འཁོར་ཐམས་ཅད་སྤྱན་དྲང་ངོ་། །རང་སྣང་དབྱེར་མེད་དཀྱིལ་འཁོར་ལ། །
འཇུག་པའི་མཚན་ཉིད་མཉམ་སྦྱོར་བས། །ཕྱོགས་དུས་ཀུན་ནས་གཤེགས་པ་ཡི།
བསྙེན་པའི་དཀྱིལ་འཁོར་རབ་ཏུ་རྫོགས། །ཉེ་བར་གྱུར་པས་དམ་ཚིག་མཆོག །
ཅེས་གསུངས་ཏེ། ཕྱོགས་བཅུ་དང་དུས་བཞིས་བསྡུས་པའི་སངས་རྒྱས་ཉིད་ཀྱི་་་
བདག་ཉིད་ནི། བྱང་ཆུབ་སེམས་རང་བྱུང་གི་ཡེ་ཤེས་ཁོ་ན་ཡིན་ལ། དེའི་ངོ་་
བོ་ཉིད་ནི་ཅིར་ཡང་མི་དམིགས་པའི་སྟོང་པ་ཉིད་ཀྱི་ཡེ་ཤེས་ལ་ཡེ་ཤེས་ལྔ་ལྷུན་གྱིས་
གྲུབ་པའི་དཀྱིལ་འཁོར་རོ། །དེ་ཉིད་གཅིག་ཀྱང་ཡེ་ཤེས་ལྔ་ལྔ་ལ་སོགས་པ་གསལ་
བ་ལས་དཀྱིལ་འཁོར་ཐམས་ཅད་དུ་རང་སྣང་བ་དེ་ལས་སྤྱན་དྲངས་ནས་བསྟིམ་
མོ༑ །དེ་ཡང་གུད་ན་མེད་དེ། སེམས་རང་སྣང་བའི་ཕུང་པོ་ལ་སོགས་པ་རྣམས།
རིག་པ་རང་སྣང་བའི་སྐུ་དང་ཡེ་ཤེས་སུ་དབྱེར་མེད་པ་དེ་ལ། ཕྱག་རྒྱ་བཞིས་་་་
བསྟིམ་ནས་གཉིས་སུ་མེད་པར་གྱུར་པ་དེ་ལ། རྐྱེན་འཇུག་པའི་མཚན་ཉིད་ཀྱིས་
ཉམས་སུ་ལོན་པར་བསྒོམས་པས། དེ་ལ་དཀྱིལ་འཁོར་རིལ་གྱི་ཡོན་ཏན་རྫོགས་
པའི་ཕྱིར། ཅི་འདོད་པ་ཡོངས་སུ་འགྲུབ་པར་འགྱུར་རོ། །ཞེས་བྱ་བའོ། །དེ་
ལ་ཕྱི་དང་ནང་གི་མཆོད་པ་བྱ་དགོས་པའི་ཕྱིར་རོ། །གླུ་ཚིག་བྲོ་གར་རོལ་མོ་ཡིས།།
སྤྲིན་ཕུང་ཚོགས་ཀྱིས་རབ་ཏུ་མཆོད། །ཡུམ་དང་འཇོ་མ་སེམས་མ་ཡིས། །ཇི་ལྟར་
འདོད་པའི་ལས་བཞིན་མཆོད། །ཅེས་གསུངས་ཏེ། ཕྱིའི་མཆོད་པ་ལྔ་དང་བླ་་་་
འཕན་རོལ་མོ་རྣམས་དང་ནང་གི་དམ་རྫས་རྣམས་དང་། བྲོ་གར་བཅུ་དྲུག་གི་གླུ་
ཡེ་ཤེས་ཀྱི་མཆོད་པ་སྟེ། གསང་བའི་ཡུམ་དང་སེམས་མ་བརྒྱད་དང་། སྒོ་མ་བཞི་
པོ་དག་ཀྱང་ནམ་མཁའི་ཁམས་བཀང་ལ་དབུལ་ལོ། །དེ་དག་གི་བསམ་པ་དང་་་་
བསྐུལ་བ་ནི། ལས་གང་འདོད་པའི་སྐབས་ཀྱིས་བྱེད་པའོ་ཞེས་བྱ་བ་ཁོ་ནའོ། །
དེ་དག་ལས་ལྷག་པ་ཏིང་ངེ་འཛིན་གྱི་མཆོད་པ་དང་། གསང་བའི་མཆོད་པ་་


བསྟན་པའི་ཕྱིར། མཆོད་པའི་ཕྱག་རྒྱ་ཆེན་པོ་ནི་ཞེས་བྱ་བ་ལ་སོགས་པ་གསུངས་
ཏེ༑ སྤྱིར་གང་གིས་མཉེས་པ་ནི་མཆོད་པའི་མཆོག་སྟེ། འདོད་པ་ལྔས་རིག་་
པ་ཚིམ་པར་བྱེད་པ་དེ་དག་མ་སྤངས་པར་སེམས་ཉིད་དུ་ཤེས་པ་ཁྱད་པར་དུ་བྱ་སྟེ།
གཉིས་སུ་མེད་པའི་ངོ་བོར་ཕུལ་བ་ནི་མཆོད་པའི་མཆོག་གནས་སུ་སྟོབས་པའོ། །
དེ་དག་གི་ངོ་བོ་ནི། འཇིག་རྟེན་ཐམས་ཅད་སངས་རྒྱས་ཀྱི་ཞིང་དག་པར་བྱིན་་་
གྱིས་བརླབ་པ་དང་། རི་ལ་སོགས་པ་ཐམས་ཅད་རིན་པོ་ཆེའི་ཕུང་པོར་བརླབ་པ་
དང་། ཆུ་ཐམས་ཅད་རིན་པོ་ཆེའི་རྫིང་བུ་སྣ་ཚོགས་པའི་བར་དང་ལྡན་པར་་
བརླབ་པ་དང་། སོ་སོའི་གནས་ཁང་ཐམས་ཅད་རིན་པོ་ཆེའི་ཁང་པ་སྣ་ཚོགས་སུ་
བརླབ་པ་དང་། རྩི་ཤིང་ཐམས་ཅད་རིན་པོ་ཆེའི་དཔག་བསམ་གྱི་ཤིང་སྣ་ཚོགས་
སུ་བྱིན་གྱིས་བརླབས་པ་དང་། སྒྲ་སྐད་ཐམས་ཅད་སྟོང་ཚིག་དང་ཆོས་ཀྱི་སྒྲ་སྣ་་
ཚོགས་སུ་གྲགས་པ་དང་། གོས་ཐམས་ཅད་ལྷབ་ལྷུབ་སྣ་ཚོགས་སུ་བྱིན་གྱིས་་་
བརླབ་པ་དང་། རིན་པོ་ཆེ་ཐམས་ཅད་ཕྲེང་བ་ལ་སོགས་པ་སྣ་ཚོགས་སུ་བརླབ་
པ་དང་། སོ་སོའི་ལོངས་སྤྱོད་ཐམས་ཅད་བདུད་རྩིའི་ལོངས་སྤྱོད་སྣ་ཚོགས་སུ་་་་་
བརླབ་པ་དང་། འགྲོ་བ་རྣམས་ཀྱང་ལྷ་དང་ལྷ་མོ་རྒྱན་གྱིས་ཁྱད་པར་དུ་མཛེས་་
ཤིང་མཆོད་རྫས་སྣ་ཚོགས་ཐོགས་པ་དང་། དེ་དག་གི་དཀྱིལ་འཁོར་ཐམས་ཅད་
ལ་སྟོབས་པར་བྱའོ། །དེ་དག་དབུལ་བའི་ཚུལ་ནི། སྐལ་ལྡན་གསལ་བའི་ཁྱད་
པར་གྱིས། །རིམ་གྱིས་ཡང་ན་ཅིག་ཅར་དུ། །ཆོས་ཀྱི་དབྱིངས་དང་མཉམ་སྦྱོར་
ཞིང་། །མཆོད་པའི་ཕྱག་རྒྱ་ཆེན་པོར་བསྒོམ་ཞེས་གསུངས་ཏེ། རྣལ་འབྱོར་་་་
པའི་བློའི་རིམ་པ་ལྟར། ཚིག་གི་རིམ་པ་ལྟར་རམ། སྐད་གཅིག་གིས་ཆོས་ཉིད་
ལ་ཆོས་ཉིད་ཐིམ་པའི་ཚུལ་དུ་འབུལ་ལོ་ཞེས་བྱ་བའོ།། །།
གསང་བའི་མཆོད་པ་བསྟན་པའི་ཕྱིར། །གསལ་ལྡན་མ་འམ་བྱིན་བརླབས་


རྒྱུད་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ། 
ལ༑ །སྟོང་གསུམ་ཡུངས་འབྲུར་འཇུག་ཚུལ་དུ། །དབྱིངས་ནས་དཀྱིལ་འཁོར་
སྤྱན་དྲངས་མཆོད། །མཉེས་ནས་གྲུབ་པའི་དམ་ཚིག་མཆོག་ཅེས་གསུངས་ཏེ།
མཆོད་པའི་ཡུམ་དང་ཤེས་རབ་དང་ལྡན་པས་རང་གིས་བསྒོམས་པའམ། གཙོ་་་
བོས་རླབས་ནས་སྣ་རྩེར་ཡུངས་འབྲུ་ཙམ་གྱིས་གཞལ་ཡས་སུ་ལྷ་ཚང་བར་བཀོད་དེ།
རང་བཞིན་གྱི་དཀྱིལ་འཁོར་སྤྱན་དྲངས་བསྟིམ་སྟེ། རོལ་པའི་བདེ་བ་ཇི་ལྟར་
མྱོང་བ་ལྟར་ཐམས་ཅད་མཉེས་པ་དང་ཚིམ་པར་འགྱུར་རོ། །དེ་དག་གཉིས་སུ་་་
ཡང་འགྱུར་ཏེ། ཐལ་བའི་རྒྱུད་ལས། ཤེས་རབ་ཐབས་ཀྱི་རྩ་གནས་སུ། །དྲ་
བའི་ཐིག་ལེ་ཡི་གེ་ཉིད། །སྒྱུ་འཕྲུལ་དཀྱིལ་འཁོར་གཉིས་སུ་བརླབ། །བྷ་ག་་
འདུས་པའི་ཡུངས་འབྲུ་རུ། །ཁམས་གསུམ་འགྲོ་རྣམས་བསྡུ་བྱ་སྟེ། །རྟོག་་་་
ཚོགས་དཀྱིལ་འཁོར་མདུན་ དུ་བྱ། །ཕྱོགས་དུས་དཀྱིལ་འཁོར་སྤྱན་དྲངས་ཏེ། །
རིག་པས་སོ་སོའི་གནས་སུ་བསྟིམ། །བསྐྱོད་པའི་ཧ་སི་སྒྲས་བསྐུལ་བའི། །
བདག་ཉིད་ཆེན་པོ་ལྔའི་རྒྱུན། །སྟེང་སྒོ་ནས་འབྱུང་བདེ་བའི་བཅུད། །སོ་སོའི་
བཞི་བཅུ་གཉིས་ལ་ཐིམ། །ཀུན་ནས་བདེ་བའི་ཡེ་ཤེས་ཆེ། །རྒྱལ་བ་མཉེས་
པའི་མཆོག་ཏུ་གསུངས། །བཅོ་བརྒྱད་ཕྲག་གཉིས་བུམ་པ་དང་། །དྲུག་གཉིས་
གཟེར་གྱིས་སྦྱངས་ནས་ནི། །དབང་སྒྱུར་བྱིན་བརླབས་བདེ་ཐོབ་པ། །ཐེག་པ་
ཆེན་པོར་དབུགས་ཕྱུང་བའོ་ཞེས་འབྱུང་བའོ། །དེ་ལྟ་བུའི་རབ་གནས་ཀྱི་དུས་སུ་
སྦྱིན་སྲེག་བྱ་བ་བསྟན་པའི་ཕྱིར། དབྱིབས་དང་ཁ་དོག་མཚར་ལྡན་པར། །
ཞལ་དུ་གྱུར་པའི་མེ་བོས་ལ། །བཟའ་ལྟུང་བྲོ་བའི་ཚོགས་རྣམས་ཀྱིས། །ལས་་
བཞི་མཆོད་པར་རབ་ཏུ་སྦྱིན་ཞེས་གསུངས་ཏེ། རྒྱས་པའི་རྒྱུད་ལས། འཕྲིན་་
ལས་བཞི་ལ་ཧོམ་ཐབ་བརྒྱད་བསྟན་པ་ལས། འདིར་གནས་སྐབས་ཀྱིས་རྒྱས་པའི་
ཐབ་གྲུ་བཞིའམ། རིན་པོ་ཆེ་ཟུར་བརྒྱད་དུ་བྱས་ཏེ། ཁ་དོག་སེར་པོ་བང་རིམ་


དང་སྒྲོམ་དང་རྡོ་རྗེ་ཞགས་པས་བསྐོར་བའོ། །དེ་ཉིད་ཁོ་ནའི་གཞལ་ཡས་ཁང་
བསྒོམས་ཏེ། མེ་ལྷ་སེར་པོ་སྒྲོམ་ཐོགས་པར་བསྐྱེད་པ་དང་། དྲངས་ནས་་་་
མཆོད་དེ། ལྟོ་བར་ཡང་རྒྱས་པའི་དཀྱིལ་འཁོར་བསྐྱེད་པ་དང་དྲངས་ནས་བདུད་
རྩི་ལ་སོགས་པས་མཆོད་དེ་འདོད་དོན་གསོལ་བར་བྱའོ།། །།
ཁྲོ་བོའི་དཀྱིལ་འཁོར་དེ་བཞིན་ཏེ། །ཤིན་ཏུ་འཕྲ་ལ་སྦྱངས་པ་ཡིས། །
བསམ་ཡས་དག་པ་དེ་བཞིན་བྱ། །རིག་པས་དཔག་པ་ཙམ་དུའོ། །ཞེས་བྱ་བ་
ནི༑ ཁྲོ་བོ་ལ་སོགས་པའི་དཀྱིལ་འཁོར་བྱེད་ན་ཡང་ལས་དང་སྦྱིན་སྲེག་རྗེས་སུ་
མཐུན་ནོ་ཞེས་བྱ་བའོ། །།དཔག་ཚད་ལ་སོགས་པ་མཆོག་གི་དཀྱིལ་འཁོར་ལ་ཡང་
དེ་ལྟར་བྱའོ། །ཞེས་བྱ་བའི་ཐ་ཚིག་གོ།།
དེ་ལྟར་མཆོད་པ་རྫོགས་ནས་དཀྱིལ་འཁོར་དུ་འཇུག་པ་བསྟན་པའི་ཕྱིར།
ཀུན་བྱས་དབང་ཕྱུག་རིག་པས་འཇུག །དེ་ནས་སློབ་བུ་གཞུག་པར་བྱ་ཞེས་
གསུངས་ཏེ། བཤད་པའི་ལས་རྣམས་རྫོགས་ནས་སློབ་དཔོན་ཁྲུས་གོས་དང་ལྡན་
པས་ཤར་སྒོར་གུས་པར་འདུག་སྟེ། ལེའུ་བདུན་པར་བཤད་པ་ལྟར་ཞུགས་པ་ནི།
རིག་པས་ཞུགས་པ་ཁོ་ནའོ། །དེ་ནས་བུ་རྣམས་ཁྲུས་བྱས། གདོང་གཡོགས།
དྲི་བ་བྱས། ལུས་དབུལ། བྱིན་གྱིས་བརླབས། དམ་ཚིག་དབོག །ནན་
ཆགས་བྱ། དམ་ཚིག་བསྒྲགས། མེ་ཏོག་དོར། ལྷ་དབོག །མིག་དབྱེ།
དཀྱིལ་འཁོར་ངོ་བསྟན་པར་བྱའོ། །དེ་ལྟར་ཞུགས་པའི་ཕན་ཡོན་དང་། ཡི་
དམ་ལྷ་མི་སྤང་བར་གདམས་པ་བསྟན་པའི་ཕྱིར། བདེ་བ་ཆེན་པོའི་དཀྱིལ་
འཁོར་ལ། །སྟང་དབྱལ་གཉིས་སམ་ཡང་ན་ལྔ། །བྱས་ཏེ་དད་ལྡན་རབ་
བཞུགས་ན། །འདོད་པ་ཡིད་འོང་མཉམ་པར་འགྱུར་ཞེས་བྱ་བ་ནི། རིགས་ལྔ་
ཐབས་དང་ཤེས་རབ་འབྲེལ་པ་ནི་བདེ་བ་ཆེན་པོ་ཁོ་ནའོ། །དེ་དག་ལྷག་པ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

གཟུགས་བརྙན་གྱི་སྐབས་སུ། བསྡུས་པ་ལ་ནི་སྟང་དབྱལ་གཉིས་སོ། །རྒྱས་པ་
དང་འབྲིང་ལ་ནི་ལྔ་པ་སྟེ། དེ་དག་ཏུ་བཤད་པ་བཞིན་ཞུགས་པའི་ཡོན་ཏན་ནི།
སྔོན་འོག་མིན་དུ་ཞུགས་པ་དང་། མཉམ་པར་སྟོན་ཏེ། གཞན་དག་ལས།
རྡོ་རྗེ་སེམས་དཔའ་ལ་སོགས་པའི། །འཁོར་ལོ་མངོན་ཏུ་མཐོང་བ་ཡི། །བསོད་
ནམས་རྟག་པ་གང་ཡིན་པ། །ཕྱིས་བྱས་པ་འང་དེ་བཞིན་ནོ། །ཞེས་འབྱུང་ངོ་།།
དེ་ལྟར་ཞུགས་ནས་ཕོག་པའི་ལྷ་བསྒྲུབ་དགོས་པའི་ཕྱིར། སྐལ་བ་མཉམ་པའི་ཡེ་
ཤེས་ཏེ། །གཉེར་ན་ཉེ་བར་འབྱུང་བ་ཡི། །ཡ་མཚན་ཆེན་པོ་འབྱུང་བར་ངེས། །
དད་མེད་ཉམས་ན་ཕུང་བར་འགྱུར་ཞེས་གསུངས་ཏེ། བདག་གི་རང་བཞིན་ཡང་
སྐུ་གསུང་ཐུགས་རྡོ་རྗེ་ལྷུན་གྱིས་གྲུབ་པ་ལ་ནི་ཁྱད་པར་མེད་པ་ཁོ་ནའོ། །ཡིན་་་་
མོད་ཀྱི་རྟགས་པས་སྒྲིབས་པ་དེ་བསལ་བའི་ཐབས་ནི། ལེའུ་ལྔ་པ་ལྟར་ཏིང་ངེ་་་
འཛིན་མྱུར་དུ་འགྲུབ་པའི་ཕྱིར། རྩ་བའི་དམ་ཚིག་གཉིས་སུ་མནན་ནས་གསུངས་
པས་བསྒྲུབ་པ་ལ་ནན་ཏན་ཆེ་བར་བྱའོ། །ཞེས་གསུངས་པའོ། །དེ་ནས་དབང་
ཐོབ་པའི་རྒྱུ་ཡོན་དབུལ་བ་བསྟན་པའི་ཕྱིར། དེ་ནས་རིགས་ཀྱི་བུ་མཆོག་དེས། །
རྒྱལ་སྲིད་དང་ནི་རང་གི་ལུས། །བུ་དང་ཆུང་མ་ནོར་གྱི་དབྱིག །རབ་ཏུ་་་་་
གཅེས་དང་ཡིད་འཐད་དབུལ་ཞེས་གསུངས་ཏེ། རང་གི་ལྷ་དེ་བཞིན་གཤེགས་་་
པའི་རིགས་ལ་རྒྱལ་སྲིད་དབུལ་ལོ། །རྡོ་རྗེའི་རིགས་ལ་རང་ལུས་དབུལ་ལོ། །
པདྨའི་རིགས་ལ་བུ་དང་ཆུང་མ་དབུལ་ལོ། །རིན་པོ་ཆེའི་རིགས་ལ་དེ་ཉིད་དོ། །
ལས་ཀྱི་རིགས་ལ་རང་གཅེས་པ་དབུལ་ལོ། །བདག་པོའི་རིགས་ལ་བླ་མ་ཐུགས་་་
དང་ཅི་འཐད་པ་དབུལ་ལོ། །དེའི་ཡོན་ཏན་ཅི་ཞིག་སྙམ་པ་ལ། དབང་ཕྱུག་་
ལོངས་སྤྱོད་ལྔས་མཆོད་ན། །དཀྱིལ་འཁོར་ཐམས་ཅད་མཆོད་པ་ཡིན། །ཉེ་་་་
བའི་དཀྱིལ་འཁོར་སྨོས་ཅི་དགོས། །ཉེས་པ་ཐམས་ཅད་དག་པར་འགྱུར་ཞེས་


གསུངས་པ་གོ་སླ་སྟེ། བླ་མ་མཉེས་པས་ཐུན་མོང་དང་ཐུན་མོང་མིན་པའི་སྡིག་པ་
སྦྱང་བའི་ཕྱིར། ཡོན་ལ་སེར་སྣ་སྤང་ངོ་ཞེས་བྱ་བའོ།། །།
དེ་ནས་དབང་བསྐུར་བའི་རིམ་པ་བསྟན་པའི་ཕྱིར། དད་རྩོན་བརྟུལ་
ཞུགས་རབ་རྟོགས་ནས། །ཕན་པའི་དབང་སྦྱིན་ནུས་པའི་དབང་། །རིམ་པ་
བཞིན་དུ་བསྐུར་བར་བྱ། །སྙིང་རྗེ་ཆུད་མ་ཟོས་པར་ཟུང་ཞེས་གསུངས་ཏེ།
ཐེག་པ་འདི་ལ་དད་པ་རྣམས་ལ་ཕན་པའི་དབང་བཅུ་འདི་དང་ཕྱི་མར་ཕན་
གདགས་པའོ། །བདག་དོན་གྱི་རྩོན་པ་ཅན་ལ་ཉན་བསྒོམ་གྱི་དབང་གཉིས་པོ་
སྦྱིན་ནོ། །གཞན་དོན་རྩོན་པ་ཅན་ལ་ནུས་པའི་དབང་གསུམ་པོ་བསྐུར་རོ། །
བརྟུལ་ཞུགས་ནི་རབ་འབྲིང་གསུམ་སྟེ། སྤྱོད་པའི་བརྟུལ་ཞུགས་དང་། རིག་
པའི་བརྟུལ་ཞུགས་དང་། མཉམ་པའི་བརྟུལ་ཞུགས་སོ། །དེ་ཡི་དབང་ཡང་
གསུམ་སྟེ། དམ་རྫས་ཀུན་ལ་སྤྱོད་པའི་དབང་དང་། རང་རིག་ཐམས་ཅད་
མཁྱེན་པའི་དབང་དང་། ཤིན་ཏུ་བསྟན་པའི་དབང་དང་གསུམ་རིམ་པས་སྦྱིན་ཏེ།
སྐས་ཀྱི་གདང་ལྟར་འཛེགས་ནས། བར་མ་དོར་མི་འདོར་རོ། །ཞེས་བྱ་བའི་ཐ་
ཚིག་གོ། །བདག་པོའི་ཡོན་ཏན་དང་། བརྟུལ་ཞུགས་དབང་དུ་དཀྱིལ་འཁོར་
གསུངས་པ། ཤིན་ཏུ་འཕྲ་བའི་དམ་ཚིག་མཆོག །ཕྱག་རྒྱ་ཆེན་པོའི་ཕྱག་་
མཐིལ་དུ། །ཐུགས་ཀྱི་དཀྱིལ་འཁོར་ཡི་གེ་ཧཱུཾ། །སོར་ནི་བཞིའི་ཚད་དུ་བྱ་ཞེས་
གསུངས་ཏེ། ཉིད་ཀྱི་མཉམ་པའི་ཕྱག་རྒྱའི་སྟེང་དུ་འཕྲ་བའི་དཀྱིལ་འཁོར་དགོད་
དོ༑ །གཞན་དུ་ན། ཐལ་བའི་རྒྱུད་ནས། ཕྱག་རྒྱ་ཆེན་པོ་ནམ་མཁའི་་་་་
དབྱིངས༑ །སོར་བཞིའི་ཚད་དུ་རང་བཞིན་གནས། །བདེ་བའི་ཡེ་ཤེས་ཐུགས་
དཀྱིལ་འཁོར། །ཁ་དོག་དབྱིབས་དང་ལྡན་པར་བྱ། །ཐབས་ཀྱི་རབ་གནས་ཆོ་
གར་ལྡན། །འཇུག་པ་པོས་ཀྱང་གསོལ་བ་གདབ་ཅེས་འབྱུང་ངོ་། །དེའི་ཕྱག་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ། 
རྒྱ་དགོད་པ་གང་ཞིག་སྙམ་པ་ལ། སེན་ཟླུམ་ཙམ་གྱི་ཉི་ཟླ་ལ། །ཙ་ནའི་འབྲུ་་་
ཙམ་པདྨོའི་གདན། །ཡུངས་འབྲུ་ཙམ་གྱི་ཡི་གེ་ལ། །ཕྱག་རྒྱ་ཏིལ་འབྲུ་ཙམ་དུ་་
བྲི་ཞེས་གསུངས་སོ། །ཡི་གེ་ཡུངས་འབྲུ་ཙམ་ལས་སྐུ་ནས་འབྲུ་ཙམ་དགོད་པ་དང་།
ཡི་གེ་ཏིལ་འབྲུ་ཙམ་ལ་སྐུ་ཡུངས་འབྲུ་ཙམ་དགོད་པའོ། །དེ་ལ་དཀྱིལ་འཁོར་་
གཞན་ལྟར་ཟླ་མེད་དམ་སྙམ་པ་ལ། ཡང་ན་ཐལ་མོ་རབ་སྣོལ་ནས། །ཕྱག་རྒྱ་
ཆེན་པོའི་ཕང་དུ་ནི། །དཀྱིལ་འཁོར་མཛུབ་གང་ཚད་དུ་བྱ། །མཁས་པས་ཆོ་་
ག་བཞིན་དུ་བྱ་ཞེས་གསུངས་པའོ། །དེ་ནི་ཐལ་བའི་རྒྱུད་ལས། ཐལ་མོ་ཞེས་་
བྱ་རྡེབ་པའི་སྒྲ། །དབང་པོ་ཡུལ་དུ་རབ་སྦྱོར་བས། །ཕྱག་རྒྱ་ཆེན་པོ་ནམ་་་་
མཁའི་དབྱིངས། །བརྟུལ་ཞུགས་ཆེན་པོས་པང་དུ་བླང་། །རྡོ་རྗེ་མཛུབ་མོའི་རྩེ་
དག་ཏུ། །ཏིལ་འབྲུ་ནམ་མཁའི་གཞལ་ཡས་སུ། །རི་རབ་ཙམ་གྱི་ཕྱག་རྒྱ་དགོད།།
ཐབས་ཀྱི་ཆོ་ག་རབ་གནས་དང་། །གསང་བའི་སྦྱིན་སྲེག་ལུགས་སུ་དབུལ་ཞེས་་་
འབྱུང་སྟེ། དེ་དག་གི་ལས་རིམ་ནི་བླ་མས་འཆད་པར་འགྱུར་ཏེ། དབང་་་་
རྫོགས་པར་བཀུར་རོ།། །།
དེ་ལྟར་དབང་ཐོབ་ནས་བསྐྱེད་པའི་རིམ་པ་ལེའུ་ལྔ་པ་ལ་སོགས་པ་ལྟར་ཏིང་
ངེ་འཛིན་བཞི་ལ་གནས་པར་བྱ་བའི་ཕྱིར། ཆོ་ག་ལྔ་ནི་རྫོགས་བྱས་ཤིང་། །ཡོ་
བྱད་ལྔ་ནི་རྫོགས་པར་ལྡན། །སྔགས་ཀྱི་ཡན་ལག་ལྔ་རྫོགས་པས། །ཞེས་
གསུངས་ཏེ། ཏིང་ངེ་འཛིན་དང་པོ་གཉིས་ཀྱི་དུས་སུ་ཤེས་རབ་དང་མཐུན་པའི་
སྤྱོད་པ་དང་། ཐབས་དང་མཐུན་པའི་སྤྱོད་པ་གཉིས་དང་ཡང་ལྡན་པར་བྱས་
ནས༑ དེ་ནས་སྐུ་གསུང་ཐུགས་ཀྱི་ཆོ་ག་གསུམ་གྱིས་སྐུ་བསྐྱེད་དེ། ཕྲ་མོའི་
ཏིང་ངེ་འཛིན་གྱི་སྐབས་སུ་ཕྱོགས་གཅིག་པའི་སྤྱོད་པས་བློ་སྦྱངས་པ་ནི་རྫོགས་པ་
ཞེས་བྱའོ། །ཡིད་སྐྱོབ་པ་དང་བྱིན་གྱིས་བརླབས་ཀྱིས་ཕྱིར་སྔགས་ཏེ་ལྷའོ། །


དེ་ཉིད་ཀྱི་ལུས་ཉིད་ཀྱི་ཡན་ལག་མགོ་བོ་ལ་སོགས་པ་ལ་ཕྱག་རྒྱ་ལྔ་བཅུ་ཐམ་པ།
རྒྱས་པའི་རྒྱུད་བཞིན་བཀོད་པ་དང་། རྟོག་པའི་ཡན་ལག་ཕུང་པོ་ལ་སོགས་པ་་་
དཀྱིལ་འཁོར་བཞི་བཅུ་རྩ་གཉིས་སུ་སྣང་བ་རྣམ་པར་འབྱེད་པ་དང་། དེ་ཉིད་ཀྱི་
ཡན་ལག་གཅིག་ལ་ཡང་དེ་དག་ཚང་བར་དགོད་པ་དང་། དེ་དག་ལ་ཡང་རྡོ་རྗེ་
གསུམ་བསྒོམ་པ་དང་། དབང་བསྐུར་བའི་ཡན་ལག་དང་ལྔ་རྫོགས་ཏེ་སྣང་བ་་་་་
རྣམ་པར་འབྱེད་པ་ལ་དབང་ཐོབ་ནས། བཟའ་བཏུང་དང་སྒྲའི་རོལ་མོ་དང་བྲོ་
གར་དང་། གོས་རྒྱན་དང་། ཨ་ལི་མ་རྣམས་དང་། འཁོར་གང་གི་གནས་་
སུ་ཚུད་པར་བྱས་ཏེ། ཚོགས་ཀྱི་སྤྱོད་པས་བསྒྲུབ་པོ་ཞེས་བྱ་བ་ཁོ་ནའོ། །དེས་་་་
འགྲུབ་པའི་དུས་དང་། དངོས་གྲུབ་བསྟན་པའི་ཕྱིར། མ་ཉམས་འཇུག་ལ་་
རབ་བརྩོན་པས། །ཞག་ནི་སུམ་ཅུ་ཕྲག་དྲུག་གམ། །བཅུ་གཉིས་བཅུ་བཞི་བཅུ་་
དྲུག་གིས། །དབང་སྒྱུར་རིགས་ཀྱི་དམ་པ་འགྲུབ་ཅེས་གསུངས་ཏེ། གོང་མ་་་་
ལས་ལྟ་བ་དང་དམ་ཚིག་མ་ཉམས་པར་བརྩོན་པ་ལ་གནས་ན། ཟླ་བ་དྲུག་ནས་་
བཅུ་དྲུག་གི་སྐབས་ཀྱིས་ཚེ་ལ་དབང་བ་ཐོབ་པར་འགྱུར་ཏེ། དེ་ནི་ལུས་མི་འདོར་
བའི་ཕྱིར་རིགས་འཛིན་གྱི་མཆོག་གྲུབ་པའོ། །དེ་ཉིད་ཁོ་ནའམ་སྙམ་པ་ལ། །
དེ་ཚེ་བཅུ་དྲུག་ཚུན་ཆད་ཀྱིས། །སྐུ་ལྔ་ལྷུན་གྱིས་རྫོགས་པ་ནི། །ཞེས་གསུངས་
ཏེ༑ རྒྱས་པའི་རྒྱུད་ལས། ཚེ་ནི་བཅུ་དང་དྲུག་པ་ཡི། །བརྒྱ་བརྒྱ་དག་ཏུ་་
བསྣུར་ཞིང་གནས། །ལུས་མ་བོར་བར་སངས་རྒྱས་ས་ཞེས་འབྱུང་བས། བློ་་་་
དང་བརྩོན་འགྲུས་ཀྱི་ཤུགས་ཆེ་ཆུང་གིས་ལོ་བརྒྱ་ནས་བརྒྱ་ཕྲག་བཅུ་དྲུག་གིས་བར་
དུ་བསྣུར་ཞིང་ཐ་མ་ཡང་དེས་སྐུ་ལྔ་མངོན་དུ་གྲུབ་པའོ། །གྲུབ་པའི་ཚུལ་ནི་ཇི་ལྟ་
བུ་ཡིན་ཞེ་ན། ཡེ་ཤེས་ཐིག་ལེ་དེ་ཉིད་ལ། །ཡེ་ཤེས་ཐིག་ལེ་ཉིད་སྣང་བ། །
བསམ་གྱིས་མི་ཁྱབ་མཐའ་ཡས་མཆོག་ཅེས་གསུངས་ཏེ། བསྒྲུབ་པ་པོའི་རང་རིག་


པའི་ངོ་ལ། སངས་རྒྱས་ཀྱི་ཡེ་ཤེས་ཀྱི་ཡོན་ཏན་བརྗོད་པ་ལས་འདས་པར་སྣང་བ་
ཡང་། གཉིས་སུ་མེད་པའི་ཚུལ་གྱིས་སྣང་བ་ཉིད་ལ་ཉིད་ཅེས་གསུངས་སོ།
གཞན་དུ་ན། བདེ་འདུས་ཡེ་ཤེས་ཐིག་ལེ་ལས། །མཐའ་ཡས་ཡེ་ཤེས་རང་སྣང་
བ༑ །མ་བརྩལ་ལྷུན་གྲུབ་རིགས་འཛིན་མཆོག །ཅེས་པས་ལྷུན་གྱིས་གྲུབ་པའི་
རིགས་འཛིན་ཞེས་བྱ་བའོ། །ཕྱོགས་བཅུ་དུས་བཞི་མངོན་རྫོགས་པའི་ཞེས་བྱ་བ་
ལ་སོགས་པ་ནི། ཆོས་ཀྱི་དབྱིངས་མཐའ་ཀླས་པའི་དེ་བཞིན་གཤེགས་པ་ཐམས་་
ཅད་ཀྱི་ཞིང་ཁམས་གསུམ་དང་གཞལ་ཡས་ཁང་དང་། སྐུ་གསུང་ཐུགས་ཡོན་
ཏན་འཕྲིན་ལས་ལྔ་ལ་སོགས་པ་རིལ་གཅིག་ཏུ་གསལ་བར་སྣང་ནས། དེ་དག་གི་
རིག་པའི་གསུང་གིས་བསྔགས་པ་དང་། ཆོས་སྟོན་པ་དང་། དབང་བསྐུར་བ་་
ཐོབ་སྟེ། བསམ་ཡས་ལྷུན་གྱིས་གྲུབ་པའི་ཏིང་ངེ་འཛིན་མངོན་དུ་བྱས་པ་ནི།
རང་འབྱུང་གི་ཡེ་ཤེས་དང་། རིག་པའི་ཡེ་ཤེས་དང་། ལྷུན་གྱིས་གྲུབ་པའི་ཡེ་
ཤེས་གསུམ་ཚུལ་གཅིག་ཏུ་གྱུར་པས་མཐུན་པ་ཞེས་བྱ་བ་ཁོ་ན་སྟེ། དེའི་ཕྱིར་རང་
སྣང་བའོ་ཞེས་གསུངས་སོ། །རང་སྣང་བའི་ཚུལ་ཇི་ལྟ་བུ་སྙམ་པ་ལ། དཔེ་
འིས་བསྟན་པའི་ཕྱིར། དཔག་བསམ་ཤིང་དང་ཡིད་བཞིན་གྱི། །ཞེས་བྱ་བ་ལ་
སོགས་པ་གསུངས་ཏེ། དཔེ་ནི་གོ་སླའོ། །ངོ་མཚར་ཆོ་འཕྲུལ་རྨད་ཀྱི་ཆོས། །
གཞན་ནས་ཡོད་འོངས་མ་ཡིན་ཏེ། །ཐབས་ལ་བརྟེན་པའི་ཤེས་རབ་ཉིད། །།དེ་ལྟ་
བུའི་ངང་དུ་འབྱུང་ཞེས་བྱ་བ་ནི། གཞི་ཅི་ཡང་མ་ཡིན་པ་ལས། ཉི་ཤུ་རྩ་ལྔ་ལ་
སོགས་པར་མཐའ་ཡས་པར་རང་འབྱུང་གི་ཡེ་ཤེས་རང་སྣང་བ་ནི་རྨད་དུ་བྱུང་བ་
སྟེ༑ དེ་དག་བཀུག་པ་དང་བགྲོད་པ་དང་། རྒྱུ་རྐྱེན་གྱིས་མ་བྱས་པར་ཕུང་པོ་ལ་
སོགས་པ་སྐུ་གསུང་ཐུགས་ཀྱི་ཕྱག་རྒྱ་གསལ་བ་དེ་རང་རིག་པར་རྒྱུན་ཏུ་བསྒོམས་པ་
ལས་རྒྱུ་འབྲས་གཉིས་སུ་མེད་པར་རང་འབྱུང་བའོ། །དེ་ནི་རྒྱུན་ལས་འབྱུང་བའི་


ཕྱིར༑ རྒྱུ་རྐྱེན་ལས་སྐྱེས་སོ་བར་དོགས་པ་ལ། ཤེས་རབ་དབྱིངས་ཀྱི་དེ་
བཞིན་ཉིད། །ཐབས་ཀྱི་ཕྱག་རྒྱར་འགྱུར་བའི་ཕྱིར། །ཡེ་ཤེས་ལ་ནི་ཡེ་ཤེས་
རོལ་ཞེས་གསུངས་ཏེ། ཐམས་ཅད་བདག་ཉིད་ཁོ་ནའི་ཕྱིར། །གང་དུ་འང་མི་
དམིགས་པར་རང་གསལ་བ་ནི་མཉམ་པ་ཉིད་ཀྱི་དབྱིངས་ཏེ་ཐེག་པ་ཆེན་པོའི་དེ་་་
བཞིན་ཉིད་དོ། །དེ་ཉིད་གདོད་ནས་ཐམས་ཅད་ལྷུན་གྱིས་གྲུབ་པ་ཉིད་རང་སྣང་
སྟེ༑ གྱུར་པ་ནི་གདུལ་བྱའི་བླ་དྭགས་སོ། །དེ་བས་ན་ལྷུན་གྱིས་གྲུབ་པའི་ཡེ་་
ཤེས་ཉིད་བསམ་གྱིས་མི་ཁྱབ་པའི་ཡེ་ཤེས་སུ་རང་སྣང་བ་དེ་ལ་རོལ་ཞེས་བྱ་བ་ཁོ་་་
ནའོ༑ །དེ་དག་མཚན་མར་གྱུར་རོ་བར་དོགས་པ་ལ། ཡེ་ཤེས་རོལ་པ་ཉིད་་་
ཀྱང་གསོག་ཅེས་གསུངས་ཏེ། དེའི་ངོ་བོ་ཉིད་ནི་ཅིར་ཡང་བཟུང་དུ་མེད་པ་ཁོ་་་
ནའོ༑ །འོ་ན་དེས་དོན་བརྟན་པར་མི་ནུས་སོ་སྙམ་པ་ལ། རྒྱལ་བ་མངོན་་་
འབྱུང་སྐྱོབ་པ་དང་། །བྱིན་བརླབས་སྟོན་པའང་དེ་བཞིན་དེ། །བྱ་བྱེད་ནུས་་
པའི་གཟི་བྱིན་གྱིས། །སྒྱུ་མ་རྡོ་རྗེ་བཙན་པོ་མཆོག །ཅེས་གསུངས་ཏེ། འགྲོ་
བ་དྲུག་ལ་སྣང་བའི་སྤྲུལ་པའི་སྐུ་དང་། དེ་དག་སྟོན་པའི་ལོངས་སྤྱོད་སྐུ་དང་།
སངས་རྒྱས་ཐམས་ཅད་ཀྱང་བཤད་པའི་ཚིགས་སུ་གཅད་པ་གཉིས་ཀྱི་ཚུལ་ཁོ་ན་་་་
བས༑ སྐུ་གསུང་ཐུགས་ཀྱི་གཟི་བྱིན་དང་། སྒྱུ་མའི་རོལ་པས་ཅིར་ཡང་་
དོན་བྱེད་ཙམ་ན། རང་གི་ངོ་བོ་ཉིད་ནི་འདུས་མ་བྱས་པ་དང་། མི་ཕྱེད་
པའི་ཕྱིར་སྐྱེ་འཇིག་མེད་པས། རྡོ་རྗེའི་སྐུ་སྟེ་ཁྱད་པར་དུ་འཕགས་པ་ཁོ་ནའོ་་
ཞེས་བྱ་བའོ།།
མཐར་ཕྱིན་པ་དེ་དག་ངོ་བོ་ཉིད་བསྟན་པའི་ཕྱིར། གཅིག་དང་དུ་མ་བྲལ་
བའི་ཕྱིར། །མཐའ་དང་དབུས་མེད་དེ་བཞིན་ཉིད། །སངས་རྒྱས་ཀྱིས་ཀྱང་མི་
གཟིགས་ཏེ། །རང་འབྱུང་ཡེ་ཤེས་གནས་མེད་སྣང་ཞེས་གསུངས་ཏེ། གཅིག་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
གི་ངོ་བོ་ལ་ཡང་ཐམས་ཅད་བདག་ཉིད་ཆེན་པོར་གྱུར་པའི་ཕྱིར། ཕན་ཚུན་མ་་
ཡིན་པའི་ཚུལ་གྱིས་གསལ་བ་དང་། དེ་ཉིད་ཀྱི་ཚུལ་གྱིས་ཐབས་རྣམས་ནི་མ་་
འདྲེས་པར་སྣང་བའི་ཕྱིར། རྒྱས་པའི་རྒྱུད་ལས། ཐབས་ཆེན་མ་འདྲེས་རྣམ་་
པར་ཐར་པའི། དམིགས་མེད་བདེར་གཤེགས་ཉིད་དབྱིངས་ཐུགས་ཆུད་པས། །
དུས་བཞི་རྒྱལ་བ་ཀུན་དང་མཉམ་པར་འུབ། །ཅེས་གསུངས་སོ། །དེ་ལ་ཡོད་་
པ་དང་མེད་པ་དང་དབུས་དང་། དྲན་རྟོག་རྟག་ཆད་སྐྱེ་འགག་འགྲོ་འོང་ལ་་་་་
སོགས་པ་ཐམས་ཅད་ལས་འདས་པའི་ཕྱིར། ངོ་བོ་ཉིད་བསྟན་དུ་མེད་པ་ཐམས་
ཅད་ལྷུན་གྱིས་གྲུབ་པར་རང་སྣང་བའི་རང་འབྱུང་གི་དེ་བཞིན་ཉིད་དེ་མངོན་དུ་་་
བྱས་པའི་ཕྱིར་དེ་བཞིན་དུ་གཤེགས་པའོ། །ཡང་དག་པར་རྫོགས་པའོ། །དེ་ནི་
གནས་བྱ་གནས་བྱེད་གཉིས་མེད་པས་ཐམས་ཅད་དུ་རང་སྣང་བའོ་ཞེས་བྱ་བའོ། །
འོ་ན་གཉིས་སུ་བྱ་བ་མེད་པས་གདུལ་བྱ་མི་གཟིགས་སོ་བར་དོགས་པ་ལ། ལོག་
པར་རྟོགས་རྟགས་རྣམ་དག་ཅིང་། །ཡེ་ཤེས་དབྱིངས་ལས་མི་གཞན་ཕྱིར། །
ཐུགས་རྗེ་ཆེན་པོས་འབྲེལ་བས་ན། །འགྲོ་དྲུག་དུས་ན་མ་ལུས་སྣང་ཞེས་གསུངས་
ཏེ༑ ཐམས་ཅད་དུ་ཐམས་ཅད་ཀྱང་རང་རིག་པ་ཁོ་ནའི་ཕྱིར་གཉིས་སུ་མེད་པ་
ལ༑ གཉིས་སུ་རྟོག་པ་ནི་ལོག་རྟོག་སྟེ། དེའི་རྒྱུན་གྱི་དེ་ཉིད་དུ་སྣང་བ་ནི།
ཀུན་ཏུ་བརྟགས་པ་སྟེ་གློ་བུར་བའོ། །གང་དེ་ལས་ལོག་པ་ནི་དག་པ་སྟེ། དེ་་་
བཞིན་གཤེགས་པའོ། །དག་པའི་ཕྱིར་འགྲོ་བ་རིལ་རང་རིག་པ་ལས་མི་གཞན་་་་
པར་གསལ་བས། ཐམས་ཅད་ཟིན་པ་དང་ཁྱབ་པ་དང་། གཉིས་སུ་མི་རྟོག་་
པའི་གཏན་ཚིགས་གསུམ་གྲུབ་པས་ཕྱིར་ཞེས་བྱ་སྟེ། །དེ་ཁོ་ན་ཐེག་པ་མཆོག་གི་་
ལུགས་ཀྱི་ཐུགས་རྗེའོ། །དེའི་ཕྱིར་རྟོག་པ་མེད་པར་གསལ་བ་ཁོ་ནའོ། །ཞེས་་
བྱའོ༑ །ལེའུ་དགུ་པ་མན་ངག་གི་རིམ་པ་བཤད་པའོ།། །།


དབང་བསྐུར་བ་སྟོན་ཏེ། བཤད་པའི་རྗེས་སུ་ཉེ་བར་འཇུག་པའི་ཕྱིར།
རྒྱལ་པོ་སྦྱིན་པ་ཞེས་གསུངས་ཏེ། ཆེ་བ་ཐམས་ཅད་ཐོབ་པ་དང་། ཐམས་ཅད་
ལ་དབང་སྒྱུར་བའི་ཕྱིར། རྒྱལ་པོ་ཞེས་བྱ་སྟེ། དོན་ཡང་རྗེས་སུ་མཐུན་པའི་་
ཕྱིར་དབང་ཕྱུག་ཅེས་ཀྱང་བྱའོ། །དེ་ཉིད་དོན་གཉིས་ཀྱི་ཕྱིར་ངེས་པའི་ཚིག་ཏུ་་
ཡང་འགྱུར་རོ། །དེ་ལྟ་བུ་སྣོད་གསུམ་པོ་ལ་ཐོབ་པར་བྱེད་པའི་ཕྱིར། སྦྱིན་པ་
ཞེས་བྱའོ།། །།
བརྟུལ་ཞུགས་ཅན་གྱི་དབང་བསྟན་པའི་ཕྱིར། ཤེས་རབ་ཐབས་ཀྱིས་ཕྱག་
རྒྱ་ལས། །བདེ་བའི་འབྲུ་ཚོགས་གསལ་བའི་རྒྱུན། །རྡོ་རྗེ་ལམ་ནས་པདྨོར་
འཁྱིལ༑ །རྩེ་ནས་བསྟིམ་ཞིང་དཀྱིལ་འཁོར་སྒྱུར་ཞེས་གསུངས་ཏེ། དེ་ནི་
བདག་གིས་མི་ནུས་ཀྱང་། ཐལ་བའི་རྒྱུད་ལས། མི་བསྐྱོད་ཡབ་ཡུམ་རོལ་པ་་
ཡིས༑ །བདེ་བ་གསལ་ཞིང་མི་དམིགས་པ། །ཤེས་རབ་ཐབས་ཀྱི་ཕྱག་རྒྱའོ། །
རྡོ་རྗེ་ཡེ་ཤེས་ཧཱུཾ་ཚོགས་ཀྱིས། །པདྨོའི་ཡེ་ཤེས་བསྡུས་འཁྱིལ་པའི། །ཡུངས་ཀར་
ཚད་ཙམ་རྡོ་རྗེ་སེམས། །རྩེ་ནས་རྩེ་རུ་བྱིན་པ་ཡི། །རང་བཞིན་ཆོས་ཁམས་་་་
དཀྱིལ་འཁོར་གྱི། །ས་བོན་ཟུང་གསུམ་ཉིད་དང་བཅས། །གནས་ངན་ལེན་པ་
གསུམ་སྦྱངས་ཏེ། །།དམིགས་མེད་སེམས་ཀྱི་ཡེ་ཤེས་ལྔ། །གསལ་བས་ས་བོན་་་
ཚིག་པ་བཞིན། །མི་སྐྱེ་ཐབས་ཀྱི་དབུགས་ཕྱུང་བའོ། །དེ་ལས་གཞན་ཡང་
བཤད་བྱ་བ། །རྗེས་སུ་འཇུག་པའི་ཕྱག་རྒྱ་ཉིད། །ཟིལ་པའི་ཐིག་ལེ་སྔོན་ལམ་
བཞིན༑ །བཅུ་དྲུག་ཕྱེད་ཕྱེད་ཐིག་ལེ་གཅིག །ཕན་ཚུན་དགོད་པའི་སྟོབས་་
ཀྱིས་བསྟིམ། །བདེ་བ་གཉིས་པོའི་ངོ་བོ་ཉིད། །གསུམ་པའི་ཡེ་ཤེས་དཀྱིལ་་་
འཁོར་དུ། །གསལ་བར་ཤར་བར་གྱུར་པའི་སྒྲ། །རང་བཞིན་འོད་གསལ་་་་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
དཀྱིལ་འཁོར་རོ། །དེ་ལས་གཞན་ཡང་བཤད་བྱ་བ། །རྡོ་རྗེ་ཉི་མ་ཐབས་ཀྱི་རྒྱ།།
ཕུང་སོགས་ཕྱག་རྒྱ་ཚོགས་དང་ལྡན། །དེ་ཟླ་བསིལ་བྱེད་ཤེས་རབ་དངོས། །
དུས་གཅིག་རོ་མཉམ་ཐིག་ལེ་ཆེ། །སུམ་ཅུ་རྩ་གཉིས་མཚན་རྫོགས་ཤིང་།
ཟླ་བའི་ཡེ་ཤེས་ལྔ་བཅུ་དྲུག །དཔེ་བྱད་ལ་སོགས་དཔག་ཏུ་མེད། །སེམས་
ཤེས་མངོན་པར་ཤེས་དང་ལྡན། །སེམས་མཐའ་འགྲོ་འོང་རྫུ་འཕྲུལ་ཤེས། །
གནས་ནས་ལོག་པ་ཐིམ་པའི་སྒྲས། །མཐའ་གཉིས་མ་གོས་པདྨའི་སྤྱན། །
སྤྲུལ་པའི་གནས་ནས་བཀྱེ་བ་ཡིས། །བཞི་བཅུ་ལྔ་སོགས་མཐའ་ཡས་ཀུན།
རང་བཞིན་ཉིད་ལས་རང་གསལ་བའི། །བཅུ་གསུམ་ཡི་གེ་འཁོར་ལོ་བརྗོད།
ཅེས་འབྱུང་བ་ཁོ་ནའོ།། །།
ཉན་བྱེད་འཁོར་ལོའི་གཞལ་ཡས་སུ་ཞེས་བྱ་བ་ལ་སོགས་པ་ནི་བདག་དོན་གྱི་
ནུས་དབང་སྟོན་ཏེ། རྣ་བ་གཉིས་ཀྱི་རྩའི་ནང་ན་བཅུད་འདུས་པའི་ཐིག་ལེ་ཤིན་ཏུ་
དང་བ་གནས་པ་ལས། རྩ་ནི་འཁོར་ལོའི་གཞལ་ཡས་ཁང་སྒོ་དང་བཅས་པར་
བསྒོམ༑ ཐིག་ལེ་ཏྲཾ་ཟུང་ལྔར་གྱུར་པ་ལས་ཆོ་ག་རིན་པོ་ཆེའི་དཀྱིལ་འཁོར་ཡབ་
ཡུམ་བཅུ་སྒོ་བ་ཡབ་ཡུམ་དང་བཅས་པར་གྱུར་པ་འཕྲོ་འདུ་ལས་འོད་དུ་གྱུར་པ་
སློབ་བུ་རིན་ཆེན་འབྱུང་ལྡན་དུ་བྱས་པ་ལ་པོ་ཏི་གཏད་དེ། ཏྲཾ་གསང་བ་གསང་
ཆེན་གསང་མཆོག་གང་ཞེས་བྱ་བ་ལ་སོགས་པ་བརྗོད་དེ་དབང་བསྐུར་རོ།། །།
གསལ་བའི་འཁོར་ལོའི་གཞལ་ཡས་སུ་ཞེས་བྱ་བ་ལ་སོགས་པ་ནི་རྗེས་སུ་་
མཐུན་ཏེ། སྙིང་ལ་ཡི་དམ་གྱི་ལྷ་གང་ཡིན་པའི་རིགས་སུ་བསྐྱེད་པ་སྟེ་ཕྲེང་བ་་
སྦྱིན་ནོ། །ལག་པའི་འཁོར་ལོའི་གཞལ་ཡས་སུ་ཞེས་བྱ་བ་ལ་སོགས་པ་ནི།
གཞན་དོན་ནུས་པ་འཕྲིན་ལས་ཀྱི་དབང་སྟེ། སྦྱོར་བ་ནི་རྗེས་སུ་མཐུན་ཏེ།
ལག་པའི་རྩ་གཉིས་ལ་ལས་ཀྱི་རིགས་བསྒོམ་མོ། །རྫས་རྡོ་རྗེ་རྒྱ་གྲམ་སྦྱིན་ནོ། །


སྨྲ་བྱེད་འཁོར་ལོའི་གཞལ་ཡས་སུ་ཞེས་བྱ་བ་ནི་འཆད་པའི་དབང་སྟེ་པདྨའི་རིགས་
བསྒོམ་པ་སྟེ། འཁོར་ལོ་སྦྱིན་ནོ། །བསྐྱོད་ཆེན་འཁོར་ལོའི་གཞལ་ཡས་སུ་ཞེས་
བྱ་བ་ལ་སོགས་པ་ནི་དབང་ཕྱུག་ཆེན་པོའི་དབང་སྟེ། ཡན་ལག་མགོ་བོའི་དབང་
པོ་ལྔ་ལ་ཨོཾ་ཟུང་ལྔ། གཡས་ཀྱི་སོར་མོ་ལྔ་ལ་ཧཱུཾ་ཟུང་ལྔ། དེ་བཞིན་དུ་གཡོན་པ་
ལ་ཏྲཾ། རྐང་པ་གཡོན་གྱི་སོར་མོ་ལ་ཧྲི། གཡས་ལ་ཧ། ལུས་ཀྱི་ཕྱོགས་
མཚམས་སུ་ཧཱུཾ་ཟུང་བཅུའོ། །དེ་དག་ལས་ཚོམ་བུ་ལྔ་དང་། ཁྲོ་བོ་ཁྲོ་མོ་རྣམས་
བསྐྱེད་པ་ཡོངས་སུ་གྱུར་པ་ལས། ཀུན་ཏུ་བཟང་པོར་གྱུར་པ་ལ། རྡོ་རྗེ་དང་
དྲིལ་བུ་གཏད་དེ། ཚིག་བཤད་བརྗོད་དོ།། །།
དབང་མ་ཐོབ་པའི་སྐྱོན་བསྟན་པའི་ཕྱིར། སློབ་དཔོན་མཉེས་པར་མ་བྱས་
ཤིང་ཞེས་བྱ་བ་ལ་སོགས་པ་གསུངས་ཏེ། གོ་སླའོ།། །།
དང་པོ་ཕན་པའི་དབང་བསྟན་པའི་ཕྱིར། དབུ་རྒྱན་ཅོད་པན་ཕྲེང་བ་་་་
དང་། །གོ་ཆ་རྒྱལ་མཚན་ཕྱག་རྒྱ་དང་། །གདུགས་དང་བུམ་པ་བཟའ་བཏུང་
དང་། །སྙིང་པོ་ལྔ་ཡིས་དབང་བསྐུར་ན་ཞེས་གསུངས་ཏེ། དངོས་སུ་བསྐུར་བ་
ནི་གོ་སླའོ། །དེ་ཡང་ཐལ་བའི་རྒྱུད་ལས། ཁམས་བཅུད་བདེ་བའི་ལམ་གཉིས་
དང་། །དབུ་མ་བཅུད་མདུད་མཚན་ལྡན་པ། །དྲ་བའི་རྩ་དང་དབང་པོ་དང་།།
ཕུང་སོགས་ཡེ་ཤེས་བདེ་འཁོར་ལོ། །ཧཱུཾ་གིས་བདེ་བ་ཡེ་ཤེས་བཅས། །ཚོགས་་
བརྒྱད་རང་བཞིན་ཡེ་ཤེས་ལྔ། །སྔགས་རྫས་དགོངས་པ་གང་བསླང་བ། །ཀུན་
ནས་ལྡན་ཞིང་སྐྱོབ་པ་ཡིས། །སྡུག་བསྔལ་ལས་གྲོལ་རིགས་སུ་ངེས། །ཞེས་་་
འབྱུང་བའི་ཕྱིར། ཕན་པའི་དབང་པོ་ཁོ་ནའོ།། །།
དུས་འདི་ཕྱིན་ཆད་རྒྱལ་བའི་སྲས། །ཞེས་འབྱུང་བ་ལ་སོགས་པ་ནི་གོ་སླ་སྟེ།
དབང་གི་ཡོན་ཏན་ཐུན་མོང་དུ་ལྷ་དང་མིར་སྐྱེས་ན་ཡང་བདག་པོར་འགྱུར་ལ།


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
ནུས་པའི་དབང་པོ་ཐོབ་ནས་ཐར་པའི་ལམ་སྟོན་པའི་བདག་པོར་འགྱུར་རོ།། །།
ཟབ་མོའི་དབང་ཐོབ་པ་ནི། རིགས་ཀྱི་བདག་པོ་རྡོ་རྗེ་འཛིན་པ་ཉིད་དུ་་
ངེས་སོ། །ཞེས་བྱ་བའོ། །ལེའུ་བཅུ་པ་མདོར་བཤད་པའོ།། །།
དེ་ནས་ཏིང་ངེ་འཛིན་བཞི་པ་ལ་གནས་པའི་དོན་དུ། ཚོགས་ཀྱི་དཀྱིལ་
འཁོར་བསྟན་པའི་ཕྱིར་དེ་ནས་ཞེས་བྱ་བ་ལ་སོགས་པ་གསུངས་སོ། །རྒྱལ་པོ་སྒྱུར་
བ་ཞེས་བྱ་བ་ནི་སྒྱུ་འཕྲུལ་དྲ་བ་ཞེས་བྱ་བ་ཉིད་ལེའུ་བཞི་པར་ཡབ་ཡུམ་ཁོ་ན་ལ་བྱ་
བའི་ཕྱིར། ཚོགས་ཀྱི་དཀྱིལ་འཁོར་གྱི་སྐབས་འདིར་ཡབ་ཡུམ་བདུན་ཅུ་ལ་སོགས་
པའི་ཕྱག་རྒྱ་འབྲེལ་པ་ནི་སྒྱུ་འཕྲུལ་དྲ་བའི་ཡང་རྒྱལ་པོའོ། །དེ་དག་གི་དུས་སུ་
ལོངས་སྤྱོད་ཐམས་ཅད་དང་ལྡན་པ་ཡང་རྒྱལ་པོ་ཞེས་བྱའོ། །འདུས་པ་དེ་དག་
རྟོགས་པ་རྣམ་པ་བཞིས་ཐམས་ཅད་ཀྱང་སྐུ་དང་ཡེ་ཤེས་ཁོ་ནར་གསལ་བའི་ཕྱིར་
སྤྱོད་ཡུལ་ཡོངས་སུ་དག་པ་ནི་སྒྱུར་བ་ཞེས་བྱ་བའོ། །དེ་ལྟ་བུའི་དོན་སྟོན་པའི་
དགོངས་པ་མངོན་དུ་སྣང་ངོ་། །ཞེས་བྱ་བའི་ཐ་ཚིག་སྟེ་གདུལ་བྱའི་སྣང་བའོ།། །།
རྒྱུ་གཅིག་པ་དང་ཡིག་འབྲུའི་ཚུལ་ཞེས་བྱ་བ་ལ་སོགས་པ་ནི། ལྟ་བའི་་
གཏན་ཚིགས་སྟོན་ཏེ། རྒྱུ་རང་འབྱུང་གི་ཡེ་ཤེས་རང་སྣང་བའི་སྐུ་དང་ཡེ་ཤེས་ཏེ།
དེ་དག་ནི་མྱ་ངན་ལས་འདས་པའི་ངོ་བོའོ། །རྒྱུ་མ་རིག་པ་དང་ལོག་རྟོག་གི་རྒྱུན་
ལས་འཁོར་བའི་ཆོས་སུ་སྣང་ངོ་། །དེ་གཉིས་ནི་གསལ་བས་ཐ་དད་ཀྱང་ངོ་བོ་་་
གཅིག་པ་སྟེ། འཁོར་བའི་རྒྱུ་གཉིས་པོ་ཉིད་རྒྱལ་པོ་ཕྲུ་གུ་ལྟར་ལས་ནོར་ཡང་རང་
གི་ངོ་བོ་མི་འགྱུར་བར་བསྟན་པའི་ཕྱིར། རྒྱས་པའི་རྒྱུད་ལས། གཏི་མུག་ཅེས་
ནི་བརྗོད་པ་ཡང་། །མ་རིག་མིང་གི་རྣམ་གྲངས་ཏེ། །གཉིས་མེད་དོན་གཅིག་་་་
ཡིན་པར་བཤད་ཅེས་པ་དང་། ཡང་། ཕྱིན་ཅི་ལོག་ནི་ཡང་དག་སྟེ། །མ་


རིག་པ་ཉིད་ཡེ་ཤེས་གསལ། །ཉོན་མོངས་སྡུག་བསྔལ་བྱང་ཆུབ་མཆོག་ཅེས་་་་
འབྱུང་བས། ལོག་རྟོག་ཏུ་རིག་པ་རང་སྣང་བའི་ཕྱིར། རང་འབྱུང་གི་ཡེ་་
ཤེས་ཁོ་ན་བས་དེའི་ངོ་བོ་བསྟན་དུ་མེད་པ་ནི་མཉམ་པའི་དབྱིངས་སུ་གསལ་བས་་
ཐམས་ཅད་རྒྱུ་གཅིག་པ་ཁོ་ནའོ། །ཡིག་འབྲུ་ནི་ཨོཾ་སྟེ། རྒྱུ་ཉིད་ཀྱི་ཕྱིར་ཐམས་
ཅད་སེམས་ཉིད་ལས་གང་ཡང་མ་གྲུབ་པ་དང་། སེམས་ཉིད་ཅི་ཡང་མ་སྐྱེས་པ་
ནི་ཨ་སྟེ་གསུང་གི་རང་བཞིན་ནོ། །ངོ་བོ་ཉིད་གཅིག་ཏུ་མ་གྲུབ་པ་ནི། རིག་པ་
ཅིར་ཡང་སྣང་བ་ནི་ཨ་ལ་ན་རོ་སྣང་བ་སྟེ། སྐུའི་རང་བཞིན་ནོ། །དེ་དག་ཚིག་
ལ་སྔ་ཕྱིར་སྣང་བ་ཡང་དོན་གཅིག་པར་རྟོགས་པའི་རིག་པ་ཉིད་ཡེ་ཤེས་ལྔར་གསལ་
བ་ནི། ཨོཾ་སྟེ་ཐུགས་ཁོ་ནའོ། །ཡི་གེ་གཅིག་པ་གསུམ་གྱིས་མཚོན་ནས་ཕུང་པོ་
ལ་སོགས་པ་ཐམས་ཅད་སྐུ་གསུང་ཐུགས་སུ་སངས་རྒྱས་པར་བྱིན་གྱིས་བརླབས་་་
པའི་ཕྱིར། བྱིན་གྱིས་བརླབས་དང་། ཞེས་གསུངས་སོ། །མངོན་སུམ་པར་་
ཞེས་བྱ་བ་ནི། མངོན་སུམ་བཞི་ལས། འདིར་བལྟ་བྱ་ལྟ་བྱེད་གཉིས་མེད་པས་
རང་རིག་པའི་མངོན་སུམ་མོ། །དེས་ཐམས་ཅད་བཤད་པའི་རྗེས་སུ་དག་པའི་
ཕྱིར༑ རབ་ཏུ་རྟོགས་པ་རྣམ་བཞི་ཡིས། །ཐམས་ཅད་མངོན་རྫོགས་རྒྱལ་པོ་་
ཆེ་ཞེས་གསུངས་སོ། །ཡན་ལག་དབང་པོ་རྣམ་པ་ཀུན། །རྣམ་སྨིན་ཨོཾ་དུ་ཤེས་
པར་བྱ། །ཞེས་བྱ་བ་ནི། འདི་ནས་མར་སྤྱོད་པའི་ཏིང་ངེ་འཛིན་བསྟན་ཏེ།
འདི་དག་ཏུ་རང་རིག་པ་ཉིད་སྣང་བར་ཤེས་པས། རབ་འབྲིང་ཐ་མར་མི་སྣང་གི།
བདག་ཉིད་དུ་གསལ་བ་ནི་ཡེ་ཤེས་ལྔའི་ངོ་བོ་བས། ཨོཾ་ཞེས་བརྡར་བསྟན་ཏོ། །
དེ་ལས་ཞི་ཁྲོའི་ཚོགས་ཀྱི་དཀྱིལ་འཁོར་གཉིས་ཀྱི་སྐབས་སུ་སྣང་བ་རྣམ་པར་འབྱེད་
པའི་ཏིང་ངེ་འཛིན་གཙོ་བོས་རིགས་ལྔར་བསྒོམ་ཡང་མི་འགལ་བའི་ཕྱིར། རྫོགས་
པའི་དཀྱིལ་འཁོར་ཉིད་དུ་བསྒོམ། །ཡང་ན་ཁྲོ་བོའི་དཀྱིལ་འཁོར་བསྒོམ་ཞེས་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
གསུངས་སོ། །གཟུགས་སྒྲ་དྲི་རོ་རེག་རྣམས་ལ། །རྣམ་སྨིན་རྗ་དུ་ཤེས་པར་བྱ། །
ཞེས་བྱ་བ་ནི། རྒྱུ་ཉིད་ཀྱིས་འབྲས་བུ་ཡང་བདག་ལས་མི་ཞན་པའི་ཕྱིར། གང་
དུ་ཡང་སྣང་བ་མེད་པར་གསལ་བ་ནི་མཉམ་པ་ཉིད་ཀྱི་དབྱིངས་ཏེ་མཱཾ་ཞེས་བྱ་བའོ།
གཞན་ནི་རྗེས་སུ་མཐུན་ནོ། །ཚོགས་ཀྱི་ཡོ་བྱད་བཞི་བྱིན་གྱིས་བརླབས་པའི་ཕྱིར།
གོས་རྒྱན་བཟའ་བཏུང་གླུ་ཚིག་དང་། །བྲོ་གར་ཚོགས་ཀྱི་སྤྲིན་ཕུང་ལ། །ཧཱུཾ་དུ་
ཤེས་པས་རབ་སྤྱད་ན། །ངོ་མཚར་འབྱུང་བའི་དཀྱིལ་འཁོར་མཉེས། །ཞེས་་་་
གསུངས་པ་གཞན་ནི་གོ་སླ་སྟེ། བྲོ་གར་ནི་རིགས་སོ་སོའི་བྲོ་གར། རྒྱས་པའི་་
རྒྱུད་ལས། ལེའུ་གཅིག་གིས་བསྟན་ཏོ། །དེ་དག་རབ་ཏུ་མང་བར་སྤྱོད་པའི་
ཕྱིར༑ ཚོགས་དང་སྤྲིན་ཞེས་བྱའོ། །དེ་ཀུན་རང་རིག་ཏུ་ཤེས་ནས་སྤྱད་ན།
སྤྱོད་བཞིན་མ་ཆགས་པ་ཆུ་ལ་ཉ་དང་། ནམ་མཁའ་ལ་བྱ་ལྟ་བུའི་ཚུལ་གྱིས་མི་
གོས་པར། ཚོགས་གཉིས་སུ་འབྱུང་བ་ནི་ངོ་མཚར་རོ། །ཞེས་བྱ་བ་སྟེ།
བདག་ཉིད་ཆེན་པོའི་མཆོད་པ་ཁོ་ནའོ། །ཡོ་བྱད་ལྔ་པ་བྱིན་གྱིས་བརླབ་པ་བསྟན་
པའི་ཕྱིར། ལྷ་མོ་གླུ་མོ་རིགས་ངན་མོ། །ཞེས་བྱ་བ་ལ་སོགས་པ་གསུངས་ཏེ།
འདི་དག་ནི་ནུས་པས་དངོས་སུ་དགུག་པ་ཡང་ཡིན་ལ། ལོ་གྲངས་གསུམ་དང་
མཚན་རབ་འབྲིང་དང་། ཟླ་བ་དང་། ཉི་མ་ལྡན་པ་དང་མི་ལྡན་པ་གསུམ་
དང་། སྦྱོར་བའི་ཐབས་དག་བདེ་བ་དང་། གཞན་བདེ་བ་དང་། གཉི་ག་་
བདེ་བ་རྣམས་ཁོ་ནའོ། །དབྱེ་འམ་ཡང་ན་མི་དབྱེ་བར་ཞེས་བྱ་བ་ནི། རང་གི་
ཐབས་དང་སྦྱོར་རོ། །ཞེས་བྱ་བའོ། །བསྙེན་པ་དང་ནི་ཉེ་བསྙེན་པ། །བསྒྲུབ་པ་
དང་ནི་བསྒྲུབ་ཆེན་པོས། །ཞེས་བྱ་བ་ནི། འདི་དག་ལམ་གྱི་རིམ་པར་སྦྱར་བ་
ནི༑ བསྙེན་པ་ནི་ཏིང་ངེ་འཛིན་གོང་མ་གཉིས་ཀྱི་བྱང་ཆུབ་སེམས་གཉིས་ཉམས་
སུ་ལོན་པའོ། །ཉེ་བའི་བསྙེན་པ་ནི། ཏིང་ངེ་འཛིན་འོག་མ་གཉིས་མངོན་དུ་་


བྱས་པའོ། །བསྒྲུབ་པ་ནི་ཡོ་བྱད་ལྔས་ཚོགས་བསྒྲུབ་པའོ། །བསྒྲུབ་པ་ཆེན་པོའི་
དུས་སུ་ཨཱ་ལི་ཀཱ་ལི་ཉམས་སུ་ལོན་པ་སྟེ། དེ་ལ་བསྙེན་བསྒྲུབ་བཞི་ཁོ་ནའོ། །།
ལི་ཕྱག་རྒྱ་རྙེད་ནས་ཆོས་གསུམ་གྱིས་བརྟན་པར་བྱས་པ་ནི་བསྙེན་པའོ། །ཡོ་བྱད་
བཞི་དང་འདོད་པའི་ཆོས་ཀྱི་བདེ་བ་རྒྱས་པར་བྱས་པ་ནི། ཉེ་བའི་བསྙེན་པའོ། །
སྙོམས་པར་ཞུགས་པ་ནི་བསྒྲུབ་པའོ། །ཉི་ཟླ་རྡོ་རྗེའི་ལྕེས་ལོངས་པ་ནི་བསྒྲུབ་པ་
ཆེན་པོའོ། །དེ་ཉིད་གསལ་བར་བསྟན་པའི་ཕྱིར། ཡུམ་གྱི་པདྨའི་དཀྱིལ་
འཁོར་དུ། །ཞེས་བྱ་བ་ལ་སོགས་པ་གསུངས་ཏེ། ལེའུ་དགུ་པར་བཤད་ཟིན་ཏོ། །
བསྒྲུབ་པ་ཉི་ཟླའི་སྙིང་པོ་དེ། །དཀྱིལ་འཁོར་རྡོ་རྗེ་ལྕེ་འིས་བླང་ཞེས་པ་ནི།
བསྒྲུབ་པ་ལས་བྱུང་བའི་ཕྱིར་བསྒྲུབ་པའོ། །སྙིང་པོ་ནི་ཉི་ཟླའི་ཐིག་ལེ་གཅིག་སྟེ་
ཡོན་ཏན་ཐམས་ཅད་ཀྱི་སྙིང་པོའོ། །དེའི་ཕྱིར་ཡེ་ཤེས་ལྔའི་དཀྱིལ་འཁོར་དུ་
གསལ་བ་ཁོ་ནའོ། །རྡོ་རྗེ་ཉིད་ལྕེ་བས་དེ་ལ་དེ་སྐད་ཅེས་བྱའོ། །བླང་ནི་བཅུ་
པར་བཤད་ཟིན་ཏོ། །ཐ་མལ་པ་རྣམས་ཀྱི་དབང་དུ་ལྕེ་ལ་རྡོ་རྗེ་བསྒོམ་པ་ནི་རྡོ་རྗེ་
ལྕེ་སྟེ། དེས་བླངས་པའི་ཡོན་ཏན་ནི། མཁའ་འགྲོ་གསལ་འབར་ཚེ་ལ་སོགས། །
ཞེས་བྱ་བའོ། །སྔ་མའི་ཡོན་ཏན་ནི། ཡིད་བཞིན་སྤྲིན་གྱི་བདག་པོར་འགྱུར། །
ཞེས་གསུངས་སོ། །དེ་དག་གི་ཐུགས་རྗེ་རྨད་བྱུང་བའི་སྤྱོད་པ་བསྟན་པའི་ཕྱིར།
ཞིང་འགྱུར་མཆོག་དང་མཆོག་ཕྲན་རྣམས། །ཉི་ཟླའི་སྟེང་དུ་མཁས་པས་བཞག་་
ཅེས་བྱ་བ་ལ་སོགས་པ་གསུངས་ཏེ། ཞིང་གཉིས་ལས་འདིར་ཐུགས་རྗེའི་ཞིང་སྟེ།
ཞིང་བཅུའོ། །དེ་ལ་བརྒྱད་ནི་མཆོག་གོ། །ངན་སོང་གསུམ་པོ་ནི་འཕྲ་བའོ། །
དེ་དག་ཨེའི་སྟེང་དུ་ཉི་ཟླ་བསམས་ཏེ། བདག་ཉིད་ཏ་ཀིའི་ཏིང་ངེ་འཛིན་མ་་
ཡེངས་པས། འཁོར་བ་རིལ་དུ་བཟློག་པར་མནན་པ་ནི་མཁས་པས་བཞག་ཁོ་ནའོ།།
གཞན་དུ་ན་ཉི་ཟླ་གཉིས་ཀྱིས་རྣམ་པར་ཤེས་པ་དབང་བསྐུར་བའོ། །ང་རྒྱལ་ལག་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
གི་འདུ་བྱེད་བསྒོམ། །ཧཱུཾ་དུ་གྱུར་པས་རྣམ་པར་དག །དབྱིངས་སུ་ཐིམ་ནས་་་
ཕྱག་རྒྱར་འབར། །སྐུ་འགྱུར་འོད་ཟེར་འཕྲོ་བས་བརྗིད། །གཙུག་ཏུ་རྣམ་པར་
རྒྱལ་བ་བསྒོམ་ཞེས་བྱ་བ་ནི། གང་ཉིད་ལྷའི་ཏིང་ངེ་འཛིན་མ་ཉམས་པའི་སོར་མོ་
ཡི་གེ་ལྔའི་འོད་ཟེར་གྱིས་ས་བོན་དྲུག་པོ་སྦྱངས་ནས། སེམས་མི་ཤིགས་པའི་ཐིག་
ལེ་ཉིད་ཧཱུཾ་དཀར་པོར་བྱས་པ་དྲངས་ཏེ། བདག་གི་ཤངས་ནས་རིམ་པར་བརྒྱུད་
ནས༑ མཁའ་ལ་བབས་པ་སྟེ། བྱང་ཆུབ་སེམས་ཀྱིས་བསྟིམས་ནས་ཆོ་ག་་
གསུམ་གྱིས་རྡོ་རྗེ་སེམས་དཔའི་སྐུར་གྱུར་ཏོ། །དེ་ཉིད་ཉོན་མོངས་པ་ལྔ་གནས་སུ་
དག་པའི་འོད་ཟེར་སྣ་ལྔ་དང་ལྡན་པའི་སྤྱི་བོར་རིགས་ཀྱི་བདག་པོ་ཚོན་གང་བསྒོམ་
པ་ནི་འཁོར་བ་ལས་མངོན་པར་རྒྱལ་བའི་ཕྱིར་ཏེ་དེ་ལ་དེ་སྐད་ཅེས་བྱའོ། །ངོ་
མཚར་ངན་འགྲོ་ཐར་པའི་ཐབས་ཞེས་བྱ་བ་ནི། ངན་པར་འགྲོ་བ་དང་སོང་བ་
རིལ་ལ་ངང་གིས་བསགས་པ་མེད་ན། ཐར་པའི་ཐབས་འདི་ལས་གཞན་མེད་
པའི་ཕྱིར་རོ། །འོ་ན་དེས་མི་སྒྲིབ་བམ་སྙམ་པ་ལ་ཤེས་རབ་ཀྱིས་ཀྱང་མི་གོས་པར་
བསྟན་པའི་ཕྱིར། ཡེ་ནས་སྐྱེ་མེད་དེ་བཞིན་ཉིད། །སྒྱུ་མར་སྣང་བ་མིག་ཡོར་
ཚུལ༑ །སྦྱོར་སྒྲོལ་བྱ་བ་ཀུན་བྱས་ཀྱང་། །རྡུལ་ཆ་ཙམ་ཡང་བྱས་པ་མེད། །
ཅེས་གསུངས་ཏེ། དེ་དག་ཉིད་རིལ་གྱི་རང་བཞིན་སྣང་བ་ནི། དེ་བཞིན་ཉིད་ཁོ་
ནའོ༑ །དེ་ལས་རང་གི་ལོག་རྟོག་གི་རྒྱུ་རྐྱེན་འདུས་པ་ཙམ་སྣང་བ་སྒྱུ་མ་ལྟ་བུའོ།།
དེ་ལ་ངོ་བོ་ཉིད་ཡོད་པར་མཐོང་བ་ནི་མཐོ་ཡོར་ལ་མི་རུ་འདུ་ཤེས་པ་ལྟ་བུ་སྟེ།
འདི་དག་ལྟར་ཤེས་ནས་བསང་བ་མེད་པས་འདུ་ཤེས་མི་འཇུག་པ་ཁོ་ནའོ། །དེ་
དག་ལ་སོགས་པའི་ལྟ་བའི་གཏན་ཚིགས་བསྟན་པའི་ཕྱིར། སྣོད་བཅུད་རྒྱུ་རྣམས་
དག་རྟོགས་ཤིང་། །ཞེས་བྱ་བ་ལ་སོགས་པ་གསུངས་ཏེ། བཤད་པ་བཞིན་དུ་
རྒྱུ་ཉིད་ནས་དག་པའི་ཕྱིར་ཐམས་ཅད་ཀྱང་རང་རིག་པ་ཁོ་ནར་གསལ་བའི་ཕྱིར།


འགྱུར རྒྱུད ཁྲུ། 
སྐུ་དང་ཡེ་ཤེས་ཤ་སྟག་པས། འབྱུང་བ་ལྔའི་ངོ་བོ་རིགས་ཀྱི་ཡུམ་ལྔར་དག་པ་
དང་། ཕུང་པོ་ལྔ་རིགས་ལྔར་དག་པ་དང་། རྣམ་པར་ཤེས་པ་བརྒྱད་ཡེ་ཤེས་
ལྔར་དག་པ་ལ་འཁོར་བ་ངང་གིས་མེད་པའི་ཕྱིར་རོ། །མཉམ་གཉིས་ལྷག་པའི་་་
མཉམ་གཉིས་ཀྱིས། །ཞེས་བྱ་བ་ནི། ཆོས་ཐམས་ཅད་བདེན་པ་གཉིས་སུ་མཉམ་
པ་ནི། མདོ་སྡེ་དག་དང་ཡང་མཐུན་ལ། ལྷག་པའི་མཉམ་པ་གཉིས་ནི་གསུམ་
པའི་སྐབས་སུ་བཤད་དོ། །རྒྱུད་ཀྱི་རང་གཞུང་ནི་དག་པའི་སྐབས་ལས་ཤེས་པར་
བྱའོ༑ །དཀྱིལ་འཁོར་ཀུན་ཏུ་བཟང་པོའི་ཞིང་། །ཞེས་བྱ་བ་ནི། དངོས་པོ་
རྣམས་གཏན་ཚིགས་གསུམ་གྱིས་གཞལ་བས་འཁྲུལ་པའི་སྣང་བ་དག་པ་ཉིད་ཀྱིས་
དངོས་པོ་རྣམས་ཀྱི་དེ་ཁོ་ན་ཉིད་ནི། སྐུ་དང་ཡེ་ཤེས་ཀྱི་དཀྱིལ་འཁོར་དུ་ཡེ་ནས་
དག་པར་གནས་པ་ནི། ངོ་བོ་ཉིད་ཀྱི་ཞིང་ཁམས་ཞེས་བྱ་བ་ཁོ་ནའོ། །བྱེད་
སྤྱོད་ཚོགས་ཆེན་གཉིས་རྫོགས་ནས། །ཡན་ལག་མ་ཉམས་ཡོ་བྱད་ལྡན། །ཆོ་ག་
རྫོགས་པར་ཤེས་པ་ཡིས། །རྣལ་འབྱོར་ཚོགས་པའི་དཀྱིལ་འཁོར་གྱིས། །ངེས་
པར་ལེགས་པའི་དགོངས་པ་འགྲུབ། །ཅེས་བྱ་བ་ནི། སྒྲུབ་པ་པོ་སྟོན་ཏེ། ལྟ་
སྤྱོད་ཏིང་འཛིན་འཕྲུགས་པར་བྱའོ། །དེ་ཡང་དང་པོ་དབང་རིམ་པར་ནོས་ནས།
དེ་ནས་གཏན་ཚིགས་གསུམ་གྱིས་དངོས་པོའི་དེ་ཁོ་ན་ཉིད་ངོ་ཤེས་པར་བྱས་ལ།
དེ་ནས་ཏིང་ངེ་འཛིན་རྣམ་པ་བཞི་རིམ་པས་སེམས་སྦྱངས་ཏེ། སྣང་བ་རྣམ་པར་
འབྱེད་པ་ལ་དབང་ཐོབ་པའི་ཕོ་མོ་བདུན་ཅུ་འམ། བཞི་བཅུ་རྩ་དྲུག་གམ།
བཅོ་བརྒྱད་ཀྱིས། འཁོར་ཁང་སུམ་རིམ་དུ་ཡོ་བྱད་ལྔ་སོགས་ཏེ་ཚོགས་བསྒྲུབས་ན།
རིགས་འཛིན་གསུམ་དང་མཐར་སྐུ་ལྔ་འགྲུབ་བོ། །ཞེས་བྱ་བའོ། །ཚོགས་
ཀྱི་དཀྱིལ་འཁོར་ངོ་བོ་སྟན་པའི་ཕྱིར། ལྔ་ཞིང་ལྔ་དང་སྦྱོར་བའི། །ཚོམ་བུ་
ལྔའི་ལྷ་སྐོང་ལ། །ཁྲོ་བོ་བཅུ་དང་ཁྲོ་མོ་བཅུ། །འཁོར་ལོ་ཚུལ་དུ་རྣམ་པར་་་


རྒྱུད་ཀྱི་རྒྱལ་པོ་ཆེན་པོ་པོ་ལ་གསང་བའི་སྙིང་པོའི་འགྲེལ་པ་ཞེས་བྱ་བ། 
བསྒོམ་ཞེས་གསུངས་ཏེ། ལྷ་སོ་སོ་ཐོག་མ་ནས་བསྒོམ་པའམ། སྒྱུར་ཏེ་་་་
བསྒོམ་པའི་ཕོ་མོ་བཅུ་དབུས་སུ་རྡོ་རྗེའི་རིགས་ཡབ་ཡུམ་བཅུ་རུ་དགོད་དོ། །དེ་
ལྟར་ཕྱོགས་བཞིར་རིགས་བཞི་ཡི་ཡབ་ཡུམ་བཞི་བཅུའོ། །དེའི་ཕྱི་རིམ་དུ་ཁྲོ་བོ་
ཡབ་ཡུམ་ཉི་ཤུའོ།། །།
ཚོམ་བུ་གསུམ་པ་བསྟན་པའི་ཕྱིར། དེ་བཞིན་རིགས་དང་རྡོ་རྗེ་རིགས་བྱ་
བ་ལ་སོགས་པ་གསུངས་ཏེ། ཁྲོ་བོ་ཡབ་ཡུམ་བཅུ་དྲུག་གོ།། །།
ཚོམ་བུ་གཅིག་པ་བསྟན་པའི་ཕྱིར། རིགས་ཀྱི་རིགས་ཏེ་རིགས་ཀྱི་གཙོ།།
ཐུགས་ཀྱི་ཐུགས་ཏེ་ཐུགས་ཀྱི་གཙོ། །ཞེས་བྱ་བ་ལ་སོགས་པ་གསུངས་ཏེ།
རིགས་ལྔ་ནི་རྡོ་རྗེའི་རིགས་སུ་འདུས་པས། རྡོ་རྗེའི་རིགས་ནི་དཀྱིལ་འཁོར་གྱི་
སྐབས་ཀྱིས་རིགས་ཀྱི་གཙོ་བོ་ཁོ་ནའོ། །གཅིག་དང་ཐ་དད་ལས་གྲོལ་བས་རིགས་
གྱུར་ཡང་། ཡེ་ཤེས་མི་འགྱུར་བའི་ཕྱིར། ཐུགས་ཐམས་ཅད་ཡེ་ཤེས་ལྔར་
འདུས་ལ། ལྔ་ཡང་སྟོང་པ་ཉིད་ཁོ་ནར་འདུས་པས་དེ་ནི་ཐམས་ཅད་ཀྱི་མཆོག་གོ།།
གཞན་ནི་གོ་སླའོ། ཁྲོ་བོ་ཁྲོ་མོ་བརྒྱད་དོ། །ཁྲོ་བོ་ཁྲོ་མོ་ཚོགས་ཆེན་པོ། །ཕོ་་
ཉ་ཕྱག་བརྙན་བཀའ་ཉན་ཚོགས། །ཅི་བགྱི་ལ་སོགས་ཚོགས་རྣམས་ཀྱིས། །
དངོས་གྲུབ་ལས་རྣམས་རྫོགས་པར་བྱེད། །ཅེས་བྱ་བ་ནི། ཁྲོ་བོ་ཁྲོ་མོ་ཚོགས་ཀྱི་
དཀྱིལ་འཁོར་བསྒྲུབ་ན། ཁྲོ་བོ་ཡབ་ཡུམ་བཅུ་དབུས་སུ་དགོད། དེ་བཞིན་དུ་
རིམ་པས་གནས་ཡུལ་བསྒོ་མ་ཉི་ཤུ་དང་། ཅི་བགྱི་ཞེས་ལས་གྲུབ་པའི་དབང་ཕྱུག་
མ་ཉི་ཤུ་རྩ་བརྒྱད་དང་། བསྡུ་བའི་ཁྲོ་བོ་ཁྲོ་མོ་ཉི་ཤུ་སྟེ། ཕོ་མོ་བདུན་ཅུ་རྩ་་་་
བརྒྱད་ཀྱིས་བསྒྲུབས་ན་ལས་དང་དངོས་གྲུབ་གཉི་ག་ཡང་འགྲུབ་བོ་ཞེས་བྱ་བའི་ཐ་
ཚིག་གོ།། །།
རྣལ་འབྱོར་སྔགས་འཆང་དངོས་གྲུབ་ནི། །ཞེས་བྱ་བ་ལ་སོགས་པ་ནི།


ཚོགས་ཀྱི་ལྟ་སྤྱོད་འབྲེལ་པ་དང་། རྫོགས་པའི་རིམ་པའི་ལམ་གཉིས་སུ་ཐུན་མོང་
དུ་བསྟན་ཏོ། །རྣལ་འབྱོར་ནི་རྣམ་པ་གསུམ་སྟེ། རང་བཞིན་དང་། ལམ་་་
དང་། ལྷུན་གྱིས་གྲུབ་པའོ། །ལམ་ལ་སྤྱི་རུ་གཉིས་ཏེ། ཕྱག་རྒྱའི་རྣལ་འབྱོར་
དང་། ཡེ་ཤེས་ཀྱི་རྣལ་འབྱོར་རོ། །དེ་ལ་རྒྱུད་འདི་ནི་བདེན་གཉིས་མི་ཕྱེད་པ་
ཁོ་ནའོ། །སྔགས་ལ་གཉིས་ཏེ། ཡིད་སྐྱོབ་པ་དང་། བྱིན་གྱིས་བརླབས་ཆེན་
པོའི་ཕྱིར་རོ། །འཆང་བ་ལ་གཉིས་ཏེ། རྣལ་འབྱོར་གྱི་མངོན་སུམ་ནི་འཆང་
བའོ༑ །རང་རིག་པའི་མངོན་སུམ་དུ་ཤིན་ཏུ་འཆང་བའོ། །དངོས་གྲུབ་ཀྱང་
གཉིས་ཏེ། ཐུན་མོང་དང་མཆོག་སྟེ། ཞར་ལས་འབྱུང་བའི་ཕྱིར་སྨོས་པའོ། །
མཉམ་རྫོགས་ལྷུན་གྲུབ་དང་གནས་ཤིང་། །ཞེས་བྱ་བ་ནི། རྒྱས་པའི་རྒྱུད་ལས།
ཐབས་ཀྱི་ཐེག་པའི་ལྟ་བ་ནི། །བླ་མེད་ཐེག་པ་ལས་འཕགས་པའི། །དོན་དམ་
དུ་ནི་ནོར་བདུན་ནོ། །ཀུན་རྫོབ་ཏུ་ནི་མཉམ་རྫོགས་སོ། །ཞེས་འབྱུང་བས།
རང་རིག་པ་ཉིད་དངོས་པོ་ཐམས་ཅད་དུ་རང་སྣང་བས་དངོས་པོ་གཉི་ག་རང་རིག་
པའི་སྐུ་དང་ཡེ་ཤེས་སུ་གསལ་བར་མཉམ་པ་ལ་འབྲས་བུ་ལུས་པ་མེད་པ་ནི་རྫོགས་
པ་ཁོ་ནའོ། །ངང་ལ་གཉིས་ཏེ། སྐྱེ་བ་མེད་པའི་ངང་ནི། སྤྲོས་པ་བརྒྱད་་
དང་བྲལ་བ་ཁོ་ནའོ། །ལྷུན་གྱིས་གྲུབ་པའི་ངང་ནི། དངོས་པོ་ཐམས་ཅད་་་
སེམས་ཉིད་ཁོ་ནའི་ཕྱིར་ཅི་ཡང་མ་ཡིན་པ་ཉིད་ལ་ཡོན་ཏན་རིལ་ལྷུན་གྱིས་གྲུབ་་་་་
པར་གནས་པའོ། །དེ་དག་ནི་རང་བཞིན་གྱི་རྣལ་འབྱོར་ཏེ། དེ་ལྟར་ཤེས་པ་་
ན་རྒྱུའི་མཚན་ཉིད་དེ། རྒོས་པ་དང་བསྙེན་པའོ། །གང་གིས་དེ་ལ་གནས་
པར་བྱར་མེད་པའི་ཚུལ་གྱིས་གནས་པ་ནི། སྔགས་འཆང་བ་ལམ་གྱི་རྣལ་འབྱོར་
ཏེ༑ རྐྱེན་འཇུག་པའི་མཚན་ཉིད་དོ། །སྤྱོད་པ་ཅི་ལ་འང་ཐོགས་མེད་པ་ཞེས་
བྱ་བ་ནི། དེ་དག་གི་སྤྱོད་པ་ནི་གང་ཡང་མ་བཀག་པ་ཁོ་ན་སྟེ། ལྟ་བ་ཀླུང་དུ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ། 
བྱེད་པ་དང་། སྤྱོད་པ་མི་གོས་པའི་ཕྱིར་ཏེ། གང་ཡང་བྱ་བ་དང་བྱེད་པ་དང་།
བྱས་པར་ཡིད་ལ་བྱེད་པ་དང་། ཐོགས་པ་དང་བཅས་པའོ། །དེ་གསུམ་དུ་མི་
འཛིན་པ་ནི་ཐོགས་པ་མེད་པ་སྟེ། བྱིས་པ་བཞིན་དུ་སྤྱོད་དོ་ཞེས་བྱ་བ་ཁོ་ནའོ། །
དེ་དག་ཅིའི་ཕྱིར་སྙམ་པ་ལ་ཐམས་ཅད་ཡེ་ནས་དབྱེར་མེད་པའོ། །ཞེས་གསུངས་
ཏེ༑ དངོས་པོ་ཐམས་ཅད་ནི་གདོད་ནས་སྣང་སྟོང་གཉིས་སུ་དབྱེ་རུ་མེད་པ་ཁོ་
ནའི་ཕྱིར་རོ་ཞེས་བྱ་བའོ། །དེ་ལྟར་ལྟ་སྤྱོད་གཉིས་དང་ལྡན་པ་ནི། འཇུག་པ་
ཉམས་སུ་ལོན་པས། འབྲེལ་པ་དང་ཉེ་བའི་བསྙེན་པ་སྟེ། གཟུངས་ཀྱི་རྒྱལ་པོ་་
དང་འདུ་འབྲལ་མེད་པར་བསྒྲུབ་པའོ། །དེ་ཉིད་མངོན་དུ་བྱས་པ་ནི་བསྒྲུབ་པ་
ཆེན་པོའི་འབྲས་བུའི་མཚན་ཏེ། དགོས་པའི་ཡང་དགོས་པའོ། །ཞེས་བྱ་བའོ། །
རྡོ་རྗེ་རིགས་སུ་ཐམས་ཅད་དཀྱིལ་ཞེས་བྱ་བ་ལ་སོགས་པ་ནི། ཚོགས་ཀྱི་དཀྱིལ་
འཁོར་གྱི་བསྒྲུབ་པའི་ཐབས་ལས་འདིས་ཚོམ་བུ་གཅིག་པའི་བསྒྲུབ་ཐབས་སྟོན་ཏེ།
རྡོ་རྗེའི་རིགས་སུ་རིགས་བཞི་པོ་འདུས་པའི་ཕྱིར། དཀྱིལ་ཞེས་བྱ་བ་ཁོ་ནའོ། །
སྤྱིར་བདག་པོའི་རིགས་ཀྱང་བླ་དྭགས་སུ་རྡོ་རྗེ་སྟེ། རིགས་ལྔ་ཆར་ལྷུན་གྱིས་གྲུབ་
པས་མི་ཕྱེད་པའི་ཕྱིར་རོ། །དེ་བས་ན་ལེའུ་དང་པོ་ལ་སོགས་པ་ལ། དེ་བཞིན་
གཤེགས་པ་ཐམས་ཅད་ཀྱི་སྐུ་དང་གསུང་ཐུགས་ཡོན་ཏན་འཕྲིན་ལས་རྡོ་རྗེ་ལས་་་་
ཕྱུང་ངོ་། །ཞེས་འབྱུང་ངོ་། །འོད་ཟེར་འཕྲོ་བ་རབ་ཏུ་བསྒོམ། །ཆགས་མེད་
ཚུལ་གྱིས་བསྟིམ་པར་བྱ། །ཞེས་བྱ་བ་ནི། ཚོམ་བུ་གཅིག་གི་ལྷ་ཡན་ལག་གི་ལྷ་
རྣམས་དང་ཆས་པར་བསྒོམས་ཏེ། ཡོ་བྱད་ལྔ་ལ་སྤྱོད་ཙམ་ན་ཐོགས་པ་མེད་པས་
འདུ་ཤེས་དང་བྲལ་བས་བྱས་པའི་ངོ་བོ་མེད་པ་ནི་ཐིམ་པ་ཞེས་བྱ་བ་ཁོ་ནའོ།
གཉིས་མེད་གྱུར་ནས་ཕྱག་རྒྱ་ཆེ། །ཞེས་བྱ་བ་ནི། ཡོ་བྱད་བཞི་པོ་ལྟ་སྤྱོད་་་་་
གཉིས་སུ་མེད་པས་སྐུ་ཕྱག་རྒྱ་ཆེན་པོའི་རིགས་འཛིན་ཐོབ་པའོ། །ཡོ་བྱད་ལྔ་པ་་


ཉི་ཟླ་གཉིས་སུ་མེད་པས་ནི་ཐབས་དང་ཤེས་རབ་ཀྱི་ཕྱག་རྒྱ་ཆེན་པོའི་དངོས་གྲུབ་་
སྟེ་ལྷུན་གྱིས་གྲུབ་པའི་རིགས་འཛིན་ཐོབ་བོ། །ཡང་ན་སྐུ་གསུང་ཐུགས་ཉིད་དེ་་་
ཞེས་བྱ་བ་ལ་སོགས་པ་ནི། ཆོས་ཐམས་ཅད་སྐུ་གསུང་ཐུགས་སུ་འདུས་པའི་ཕྱིར།
ཚོམ་བུ་གསུམ་པའི་སྒྲུབ་ཐབས་སྟོན་ཏེ། རྗེས་སུ་མཐུན་ནོ། །རྡོ་རྗེ་རིགས་སུ་་
སྐྱེ་བའི་གནས། །ཞེས་བྱ་བ་ནི་དེ་བཞིན་གཤེགས་པའི་དཀྱིལ་འཁོར་ཐམས་ཅད་
སྐུ་གསུང་ཐུགས་ཁོ་ནར་འདུས་ལ། དེ་དག་མི་ཕྱེད་པ་ནི་རྡོ་རྗེ་ཞེས་བླ་དྭགས་སུ་
བརྗོད་པའོ། །སྔགས་འཆང་དངོས་གྲུབ་ཡང་དག་ནི། །ཞེས་བྱ་བ་ལ་སོགས་པ་
ནི༑ ཚོམ་བུ་ལྔའི་བསྒྲུབ་ཐབས་ཏེ། རྗེས་སུ་མཐུན་ནོ། །དངོས་གྲུབ་མཆོག་་
གི་སྙིང་པོ་འགྲུབ་ཅེས་བྱ་བ་ནི། སྐུ་ལྔ་ནི་དངོས་གྲུབ་ཀྱི་མཆོག་སྟེ། དེ་དག་་་་
ལྷུན་གྱིས་གྲུབ་པའི་རིགས་འཛིན་ལས་འབྱུང་བའི་ཕྱིར་རོ། །རྣལ་འབྱོར་ཐབས་
དང་ཤེས་རབ་ཀྱིས། དེ་བཞིན་གཤེགས་དང་ཡུམ་དུ་བསྒོམ། །སེམས་དཔའ་་
སེམས་མ་ཉིད་དུ་བསྒོམ་ཞེས་བྱ་བ་ནི། སྒྱུ་འཕྲུལ་བསྡུས་པའི་དཀྱིལ་འཁོར་ཏེ།
སྒོ་བ་ཡབ་ཡུམ་བརྒྱད་དེ་ལྷ་བཅོ་བརྒྱད་དོ། །དབུས་ཀྱི་གཙོ་བོ་ནི་རིགས་དྲུག་པོ་
གང་རུང་བ་དེ་མ་ངེས་པའོ། །འདི་ནི་ཚོགས་ཀྱི་དཀྱིལ་འཁོར་དང་གཟུགས་་་
བརྙན་གྱི་དཀྱིལ་འཁོར་ཀུན་ལའང་སྦྱར་བར་བྱའོ། །སོ་སོ་སྔགས་དང་ཕྱག་རྒྱ་་་
དང་། །ཏིང་འཛིན་ཡང་དག་སོ་སོར་གསལ་ཞེས་བྱ་བ་ནི། དཀྱིལ་འཁོར་དུ་་
སྣང་ཡང་ཏིང་ངེ་འཛིན་དང་། ཕྱག་རྒྱ་དང་། སྔགས་རང་རེ་མ་འདྲེས་པ་ཁོ་
ནའོ༑ །ཞེས་བྱ་བའོ། །གནས་དང་ལོངས་སྤྱོད་ཅི་བདེ་དང་། །མ་ཉམས་བློ་
ནི་རབ་ལྡན་པས་ཞེས་བྱ་བ་ནི། ཤིན་ཏུ་དབེན་པའི་ས་ཕྱོགས་སུ། འཁོར་ཁང་
སུམ་རིམ་དྲི་ཞིམ་པ་ཡངས་པ་རྒྱན་གྱིས་སྤྲས་པ་བྱས་ལ། དེར་ལོངས་སྤྱོད་ལྔ་ལ་་
འཇལ་ཉོག་ཏུ་སྤྱོད་པ་ནི་ཅི་བདེ་ཞེས་བྱའོ། །དེའི་དུས་སུ་དམ་ཚིག་ཉམས་པ་་་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ། 
དང་། ལྟ་སྤྱོད་དང་། ཏིང་ངེ་འཛིན་དུ་འབྲེལ་པས་བསྒྲུབ་པོ་ཞེས་བྱ་བའི་ཐ་
ཚིག་གོ། །དང་པོ་དམ་ནོས་བཞིན་དུ་བྱ་ཞེས་བྱ་བ་ནི། ཚོམ་བུའི་གྲངས་དང་།
ཨ་ལིའི་སྤྱོད་པ་དང་། དམ་ཚིག་ནི། དམ་ཇི་ལྟར་བཅས་པ་ལས་མི་འདའ་བ་་
ཁོ་ནའོ། །ཞེས་བྱ་བའོ། །དཀྱིལ་འཁོར་འདིས་མཐར་གཏུགས་པའི་ཕྱིར།
ལ་ལ་དག་དུས་སུ་སྨྲ་བ་དག་དོན་མེད་པ་ཁོ་ནའོ། །ལེ་ལོ་སྒྱིད་སྙོམས་མེད་པ་ཡིས།།
ཐེ་ཚོམ་མེད་པར་བསྒྲུབ་བྱས་ན་ཞེས་བྱ་བ་ནི། སོམ་ཉིས་ནི་འབྲས་བུ་མ་ལུས་་་་
པའི་གགས་ཁོ་ནའི་ཕྱིར། དཀྱིལ་འཁོར་ཐམས་ཅད་འགྲུབ་པར་འགྱུར། །རྡོ་རྗེ་
གསང་མཆོག་དམ་པ་ཐོབ། །ཅེས་བྱ་བ་ནི། ཚོགས་ཀྱི་དཀྱིལ་འཁོར་གསུམ་དུ་་
དཀྱིལ་འཁོར་མཐའ་དག་འདུས་ཏེ། མི་ཕྱེད་པའི་ཕྱིར་གཅིག་དང་དུ་མ་དང་
བྲལ་བས་གྲུབ་པ་ཁོ་ནའོ། །བསྒྲུབ་པའི་ཞག་དང་ཚེས་གྲངས་ནི། །རྒྱུད་ལས་སྨོས་
པ་བཞིན་དུ་བཤད་ཅེས་བྱ་བ་ནི། འགྲུབ་པའི་དུས་ཞག་སུམ་ཅུ་དྲུག་ལ་སོགས་
པ་ནི་འདི་ཉིད་ཀྱི་དགུ་པ་ལས་གསུངས་ལ། སྐར་མ་དང་ཆོས་བཟང་པོ་ལ་འཇུག་
པ་ནི་རྒྱུད་གཞན་ལས་གསུངས་པ་ལྟར་བྱའོ།ཞེས་བྱ་བ་ཁོ་ནའོ། །ཚོགས་ཀྱི་
དཀྱིལ་འཁོར་ཞེས་བྱ་བ་ནི། སྒྱུ་འཕྲུལ་རྡོ་རྗེ་ལས། སྐྱེ་བོ་འཛའ་བ་ཀུན་ཚོགས་
པ༑ །རྣལ་འབྱོར་འདུས་པའི་ཚོགས་ཞེས་བྱ། །འབྱོར་པའི་ལོངས་སྤྱོད་ལྡན་་
པ་ནི། །བདེ་བའི་ལོངས་སྤྱོད་ཚོགས་སུ་བཤད། །ལྷ་དང་དམ་ཅན་ཀུན་ཀྱང་
འདུས༑ །འདུས་པ་ཆེན་པོའི་ཚོགས་སུ་གསུང་། །ཐམས་ཅད་སྤྱོད་ལ་མི་ཟིན་
པས༑ །ཚོགས་གཉིས་རྒྱུན་དུ་རྫོགས་བྱེད་པས། །ཚོགས་ཆེན་པོ་རུ་ངེས་པར་
བཤད༑ །ཅེས་གསུངས་ཏེ། དཀྱིལ་འཁོར་ནི། རྒྱས་པའི་རྒྱུད་ནས། རྡོ་
རྗེ་སེམས་དཔའི་དཀྱིལ་ཉིད་དེ། །རིགས་བཞི་ལྷ་དང་ལྷ་མོ་འཁོར། །ཡང་ན་
འདས་པ་དཀྱིལ་ཉིད་དེ། །འཇིག་རྟེན་སྣ་ཚོགས་འཁོར་ཡིན་ནོ། །ཞེས་་་་་་


གསུངས་སོ། །ལེའུ་བཅུ་གཅིག་པ་མདོར་བཤད་པའོ།།
དེ་ནས་དཀྱིལ་འཁོར་དེ་དག་ཉེ་བར་བསྒྲུབ་པའི་ཐབས་བསྟན་པའི་ཕྱིར།
དེ་ནས་ཞེས་བྱ་བ་ལ་སོགས་པ་གསུངས་སོ། །རོལ་མོའི་སྤྲིན་རྣམ་པར་འཕྲོས་ཏེ།
རྒྱན་བཀོད་པ་ཞེས་བྱ་བ་ནི། རོལ་མོ་ནི་གཞི་མ་ངེས་པར་སྣ་ཚོགས་སུ་སྣང་བ་་
ཐམས་ཅད་ཀྱང་ཚིམ་པར་བྱེད་པ་སྟེ། འདིར་ཡོ་བྱད་ལྔ་ལ་སོགས་པ་ཐམས་ཅད་
དུ༑ རིག་པར་རང་སྣང་བར་ཤེས་ནས་དེ་ལ་སྣ་ཚོགས་སུ་སྤྱོད་ལ་ཉིད་ཡེ་ཤེས་ཀྱི་
རོལ་པ་སྟེ། དེ་དག་འཁོར་བ་དང་མྱ་ངན་ལས་འདས་པ་གཉིས་སུ་མེད་པར་གྲུབ་
པའི་ཐབས་སུ་མཛེས་པ་དང་། གཉིས་སུ་མེད་པའི་རྒྱན་ཁོ་ནའོ། །སྒྱུ་འཕྲུལ་་
དྲ་བ་མངོན་རྫོགས་དཀྱིལ་འཁོར་བསྟན་པའི་ཏིང་ངེ་འཛིན་ཞེས་བྱ་བ་ནི། ངེས་
པར་ཚོགས་བསྒྲུབ་པ་རྣམས་ཀྱིས། རྒྱུད་འདིའི་གཞུང་གིས་ཚོགས་ཀྱི་དཀྱིལ་་་
འཁོར་རྣམ་པ་གསུམ་པོ་གང་ཡང་རུང་བ་ལ་བློ་སྦྱངས་ཏེ། སྣང་བ་རྣམ་པར་་
འབྱེད་པའི་ཏིང་ངེ་འཛིན་ཐོབ་པར་དེས་བསྒྲུབ་བོ་ཞེས་བྱ་བའོ། །ཡོ་བྱད་ལྔ་སྤྱད་
པའི་སོ་སོའི་ཡོན་ཏན་བསྟན་པའི་ཕྱིར། བྲོ་གར་འདུ་འཕྲོའི་ཕྱག་རྒྱ་ཡིས། །
འཛུལ་ལམ་ནམ་མཁར་འགྲོ་བར་འགྱུར་ཞེས་བྱ་བ་ནི། ངང་ལ་རྒྱས་པའི་རྒྱུད་ཀྱི་
བཞུགས་གནས་ཀྱི་ལེའུ་བཞིན་གནས་ཁང་དང་། ས་ཕྱོགས་རྡོ་རྗེའི་གཞི་ལ་རིན་
པོ་ཆེས་སྤྲས་པར་བརླབས། དེ་ནས་ཡན་ལག་ལྔ་ལ་དཀྱིལ་འཁོར་ལྔ་བཀོད་པ་་་་
དང་། ཡན་ལག་ཀུན་གསལ་བར་བྱས་ནས་ལུས་རྒྱན་གྱིས་བརྒྱན་ཏེ། བྲོ་
སྟབས་དང་། ལག་གི་གར་སྟབས་སྣ་ཚོགས་དང་། གླུ་ཚིག་རྒྱས་པ་ལས་འབྱུང་
བ་ལ་སོགས་པ་སྣ་ཚོགས་བླངས་པའི་དུས་ན། དབུའི་དཀྱིལ་འཁོར་བསྒུལ་བསྐྱོད་
པས༑ སངས་རྒྱས་ཞིང་ཁམས་མ་ལུས་གཡོ་ཞེས་བྱ་བ་ལ་སོགས་པ་བཞིན་དུ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ། 
སྤྲུལ་པའི་འཕྲོ་འདུ་དང་བཅས་པའི་བྲོ་གར་བྱས་པའི་ཡོན་ཏན་ནི། རི་བྲག་ས་ལ་
འཛུལ་ཞིང་རྐང་འོག་གི་ཕྱག་རྒྱ་རྣམས་སྤྱོད་པ་དང་། མཁའ་ལ་འགྲོ་ཞིང་ལྷ་དང་།
གནོད་སྦྱིན་མོ་རྣམས་སྤྱོད་ཅིང་ཐམས་ཅད་འཁོལ་བར་བྱེད་དོ། །གླུ་ཚིག་སྒྲའི་་་་་
ཕྱག་རྒྱ་ཡིས། །ཆོས་ཀྱི་དངོས་གྲུབ་ཐོབ་པར་འགྱུར་ཞེས་བྱ་བ་ནི། ཐམས་ཅད་་
ཀྱང་རང་རིག་པ་ཁོ་ན་བས་སྐུ་གསུང་ཐུགས་ལས་འདའ་བ་མེད་པའི་ཕྱིར་ཕྱག་རྒྱ་སྟེ།
དེས་རྒྱུའི་ཏིང་ངེ་འཛིན་ཁོ་ནའི་ཕྱིར། གདུལ་བྱ་སོ་སོ་ལ་ཆོས་སོ་སོར་སྟོན་པར་་
འགྱུར་རོ། །རྒྱན་དང་བགོ་བའི་ཕྱག་རྒྱ་ཡིས། །འབར་བའི་རྒྱལ་པོ་ཐུབ་མེད་་
འགྲུབ༑ །ཅེས་བྱ་བ་ནི། ཆོས་གོས་ལྔ་དང་རིན་པོ་ཆེ་སྣ་ཚོགས་ཀྱི་ལོངས་སྤྱོད་་
རྫོགས་པའི་ཆ་ལུགས་ཁོ་ན་དང་། ཁྲོ་བོར་བསྒྲུབ་ན་རུས་པའི་རྒྱན་ལྔ་ལ་སོགས་་
པ་དེས། ལུས་ཤིན་ཏུ་སྤགས་པའི་གཟི་བྱིན་གྱིས། ཐམས་ཅད་ཀྱང་ཟིལ་གྱིས་
མནན་ནས་སེང་གེ་ལྟ་བུར་གནས་པ་ཁོ་ནའོ། །བཟའ་དང་བཏུང་བའི་ཕྱག་རྒྱ་་་
ཡིས༑ །ཡིད་བཞིན་སྐུ་དང་བདུད་རྩི་འགྲུབ་ཅེས་བྱ་བ་ནི། དམ་རྫས་ལྔས་་་་
གཞི་བྱས་པའི་ལོངས་སྤྱོད་སྣ་ཚོགས་འདོད་པའི་ལྷ་མོར་བརླབས་པས་མཆོད་པ་ཡིས།
སྐུ་རིན་པོ་ཆེའི་ཚོན་ཤེལ་དུ་བཅུག་པ་ལྟ་བུ་དང་། བདུད་རྩིའི་བཅུད་ཟད་པ་་་་
མེད་པས་ཐམས་ཅད་ཚིམ་པར་བྱེད་པ་ཁོ་ནའོ། །ཨཱ་ལི་ཀཱ་ལིའི་ཕྱག་རྒྱ་ཡིས། །
ཐམས་ཅད་ཐམས་ཅད་འགྲུབ་པར་འགྱུར་ཞེས་བྱ་བ་ནི། བརྡར་བསྟན་པ་ཐབས་
དང་ཤེས་རབ་ཁོ་ན་སྟེ། སྙོམས་པར་འཇུག་པ་ནི་བཤད་ཟིན་ཏོ། །དེས་ནི་་
ལས་དང་དངོས་གྲུབ་ཅི་འདོད་པ་རིལ་བསམ་པ་ཡོངས་སུ་སྐོང་བ་ཁོ་ནའོ། །ཤེས་
འཇུག་མཚན་ཉིད་འབྱོར་པའི་གཟུངས། །འབྲས་བུ་སྨིན་བྱེད་རྒྱུ་དང་རྐྱེན། །
ནུས་མཐུ་ཅན་དུ་གང་གྱུར་པ། །རིགས་འཛིན་རྒྱལ་བའི་ཞིང་དུ་གྲགས། །ཞེས་
བྱ་བ་ནི། མཚན་ཉིད་རྣམ་པ་གསུམ་གྱིས་ལམ་གཉིས་ཀའི་རིམ་པ་ཐུན་མོང་དུ་་་
བྱ་


སྟོན་ཏེ། རྟོགས་པ་རྣམ་བཞིས་མཉམ་རྫོགས་ཀྱི་དོན་ཉམས་སུ་ལོན་པ་ནི་ཤེས་་་་
པའི་མཚན་ཉིད་དེ་རྒྱུ་ཁོ་ནའོ། །དེ་ནས་ལྷུན་གྱིས་གྲུབ་པའི་ངང་ལ་གནས་ཏེ་ཅི་
ལའང་ཐོགས་པ་མེད་པར་སྤྱོད་པ་ནི། ལྟ་སྤྱོད་མགོ་སྦྱོར་བར་འཇུག་པའི་མཚན་
ཉིད་དེ། རྐྱེན་ཞེས་བླ་དྭགས་ཙམ་སྟེ་དེ་ནི་འཇིགས་པ་ལས་ཐར་པ་ཁོ་ན་སྟེ།
དེ་ལ་རྒྱུན་གོམས་པའི་མཐུ་ཅན་དུ་གྱུར་པས་ལྷུན་གྱིས་གྲུབ་པའི་རིགས་འཛིན་་་
འབྱུང་བ་ལ་མ་རེག་པར་གནས་པ་ནི། རང་གི་ངོ་བོ་ཡོངས་སུ་སྨིན་པ་དང་།
དེ་ཉིད་འབྲས་བུ་ཉེ་བར་ལེན་པའི་ཕྱིར། འབྲས་བུའི་མཚན་ཉིད་དེ། དེ་ལས་
ཕྱག་རྒྱའི་རྣལ་འབྱོར་པ་ནི། སོ་སོའི་རིགས་འཛིན་པ་ཁོ་ནའོ། །དེ་ལ་རྣམ་
པར་སྨིན་པ་དང་། ཕྱག་རྒྱ་ཆེན་པོའི་རིགས་འཛིན་གཉིས་སོ།། །།
གཞན་དག་གི་སྤྱིར་ནི་གང་ཏིང་ངེ་འཛིན་རིག་པ་ཡུལ་གྱིས་མི་འཕྲོགས་པ་་
ཉིད་རིག་པ་ཟིན་པའི་ཕྱིར། རིག་པ་འཛིན་པ་སྟེ། དེ་དག་ཡིད་ལ་བྱེད་པ་་
སྤངས་པ་ནི་ཐེག་པ་ཆེན་པོ་པར་བརྗོད་པ་སྟེ། བརྟགས་པ་དང་སྤྱིའི་མཚན་ཉིད་
དང་། གཞན་གྱི་དབང་ལས་ཡོངས་སུ་གྲོལ་བའི་ཕྱིར་རོ། །དེ་ཉིད་ལྟར་ན་་
ཅིག་ཤོས་པའི་ལམ་དུ་ཞུགས་པ་སྟེ། ཚེ་ལ་དབང་ཐོབ་པ་ལ་སོགས་པ་གསུམ་པོ་་
ནི་ལུས་འདི་ཉིད་མི་སྤོང་བ་ཁོ་ནའོ། །གཞན་གྱི་ལུགས་ཀྱི་ཕྱག་རྒྱ་ཆེན་པོ་པ་དག་
ལམ་འདིར་མི་ཆུད་པ་ནི། སྒྱུ་འཕྲུལ་རྡོ་རྗེ་ལས། བྱང་ཆུབ་ཕྱག་རྒྱ་ཆ་ལུགས་སྐུ།།
མཚན་དང་དཔེའ་བྱད་ལ་སོགས་པའི། །ཆ་ལུགས་མངོན་དུ་བྱུང་ན་ཡང་། །
ཞི་བ་དེ་ཉིད་མཐོང་བ་མིན་ཞེས་གསུངས་སོ། །གོང་མ་དེ་དག་ཕྱོགས་བཅུའི་་
དཀྱིལ་འཁོར་མ་ལུས་པས་དབང་བསྐུར་ཞིང་ལུང་སྟོན་པ་ཁོ་ནའོ། །མི་དང་ལྷ་་་
དང་ཚངས་པ་ཡི། །སྐྱེ་བ་རྣམ་དག་འཛིན་མོད་ཀྱང་། །ཁྱད་པར་ས་ལ་གནས་
འགྱུར་ཡིན་ཞེས་བྱ་བ་ནི། འདོད་པ་དང་གཟུགས་ན་སྤྱོད་པའི་ལྷ་དང་མིའི་་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ། 
དབང་པོ་དངོས་སུ་གྲུབ་པ་དང་། རང་དབང་དུ་འགྲོ་བ་ཡང་ཡོད་པ་དེ་དག་ཏུ་
སྣང་ཡང་ས་དང་པོ་དང་བརྒྱད་པ་དང་། བཅུ་པ་དག་དང་། སྐལ་བ་མཉམ་
པའི་ཕྱིར་རོ་ཞེས་བྱ་བའི་ཐ་ཚིག་གོ། །ཕ་རོལ་ཕྱིན་པ་ཀུན་ཏུ་རྫོགས། །ཐབས་
དང་ཤེས་རབ་ཐབས་ཀྱི་མཆོག །ཤེས་རབ་མཆོག་གི་མཆོག་གྱུར་པ། །ཞེས་བྱ་
བ་ནི། ཁྱད་པར་གྱིས་སའི་ཕྱིར་གསུངས་པ་སྟེ། འཇུག་པའི་མཚན་ཉིད་དུ་
སྦྱོར་བའི་ཕྱིར། ཐམས་ཅད་ཀྱང་ཚོགས་སུ་གྱུར་པས་ཕ་རོལ་ཏུ་ཕྱིན་པ་རིལ་ལ་་
རྒྱུན་ཏུ་ཞུགས་པ་ཁོ་ནའོ། །རྒྱུ་དང་མཉམ་པའི་ངང་ལ་གནས་པ་ནི་མཐོང་བ་་་་
དང་བསྒོམ་པའི་ལམ་གཉིས་ཀྱང་ཡོངས་སུ་རྫོགས་པའོ། །གང་དུ་ནུས་པའི་མཐུ་
དང་ལྡན་པ་ནི་ཐམས་ཅད་ཀྱི་དབང་དང་ལུང་ཆེན་པོ་ཐོབ་པའི་ཕྱིར་མཐར་ཕྱིན་པ་
ཁོ་ནའོ། །ནུས་པའི་མཐུས་གོ་ཕྱེ་བ་ནི། རིག་པ་ཉིད་ཁྱབ་པའི་ཕྱིར་ཀུན་ཏུ་་་་
འོད་ཅེས་བྱ་བའོ། །ཐབས་ནི་རང་སྣང་བའི་ཕྱིར་གང་ཡང་མ་འགགས་པ་སྟེ།
མ་ལུས་པ་ལ་སྤྱོད་ཀྱང་ཤེས་རབ་ཀྱི་དབང་གིས་མ་གོས་པ་ནི། འདམ་གྱི་ནང་
ནས་མ་གོས་པ་ལྟ་བུའི་ཕྱིར། ཐབས་མཁས་པའོ་ཞེས་བྱ་བ་ཁོ་ནའོ། །གང་མི་
དམིགས་པའི་ཤེས་རབ་ནི། ཤེས་རབ་གསུམ་གྱི་མཆོག་སྟེ། དེ་ཉིད་རང་སྣང་
བའི་ཕྱིར། ཐམས་ཅད་ཀྱང་བདག་ཉིད་ཆེན་པོའི་སྐུ་དང་ཡེ་ཤེས་སུ་གསལ་བས་
ཡུམ་གྱི་ཐ་སྙད་དང་བྲལ་བར་རིལ་མཁྱེན་པ་ནི་མཆོག་ཁོ་ནའོ། །ཡི་གེ་འཁོར་ལོ་
ཞེས་བྱའོ། །དེ་དག་མངོན་དུ་བྱས་པ་ནི་འབྲས་བུའི་མཚན་ཉིད་དེ། གཞི་ཅིག་
ལ་སྐབས་ཀྱི་མཚན་ཉིད་ཐ་དད་ཙམ་གྱི་ཕྱིར་མི་ཐོབ་པ་ཁོ་ནའོ། །དེ་དག་རྫོགས་
པའི་ཕྱིར། སའི་ཁྱད་པར་བཅུ་དང་གསུམ། རྒྱུ་འབྲས་ཁྱད་པར་ལྷུན་གྱིས་་་་་
རྫོགས་ཞེས་གསུངས་སོ། །མཁའ་དཀྱིལ་དང་བའི་དབྱིངས་ཉི་ཟླ། །ཡེ་ཤེས་
རྒྱལ་པོ་སྟངས་དབྱལ་བསྒོམས། །རྒྱལ་བའི་དཀྱིལ་འཁོར་ཐམས་ཅད་ཀུན། །


མ་ལུས་པར་ནི་བསྒོམས་པར་འགྱུར། །ཞེས་བྱ་བ་ནི། རྫོགས་པའི་ལམ་་་་
དང་། ཉེ་བའི་ལྷ་བསྒོམ་པ་རྣམས་ཀྱི་དབང་དུ་གསུངས་པ་སྟེ། ཐམས་ཅད་ཀྱི་
ངོ་བོ་གཅིག་དང་དུ་མ་བྲལ་བའི་ཕྱིར། དུས་བཞི་ཕྱོགས་བཅུ་གང་ནས་ཀྱང་། །
རྫོགས་པའི་སངས་རྒྱས་རྙེད་མི་འགྱུར། །ཞེས་བྱ་བ་ནི། ལམ་གཉིས་ཀྱི་གཞི་་་
ཐུན་མོང་དུ་བསྟན་པ་སྟེ། སངས་རྒྱས་ཞེས་ཐ་སྙད་པ་རྣམས་ཀྱི་ལུགས་གཞན་་་་
ལྟར་བསྙད་པ་དག་སྲིད་ཀྱི། ཡང་དག་པར་རྫོགས་པའི་སངས་རྒྱས་ནི་གདུལ་
བྱའི་དབང་དུ་བཏགས་སུ་ཟིན་ཀྱང་། ངོ་བོ་ཉིད་བསྟན་པར་དཀའ་བའི་ཕྱིར་་་་
གཞལ་དུ་མི་རྙེད་པ་ཁོ་ནའོ། །འོ་ན་དེ་ནི་རྒྱ་ཆད་དོ་བར་དོགས་པ་ལ། སེམས་
ཉིད་རྫོགས་པའི་སངས་རྒྱས་ཏེ། །ཞེས་བྱ་བ་སྟེ། རྒྱུ་ཉིད་ནས་ཁམས་གསུམ་
སེམས་ཉིད་དུ་ཤེས་པ་ནི་གང་ཡང་མ་སྤངས་པར་སྐུ་དང་ཡེ་ཤེས་སུ་གྱུར་པ་ཉིད།
བདག་ཉིད་ལས་ཅི་འང་མ་དམིགས་པ་ནི། རྙེད་པ་དང་གནས་པ་གཉིས་ཀ་མ་
བསལ་བར་གྲུབ་པའི་ཕྱིར། སྒྱུ་འཕྲུལ་རྡོ་རྗེ་ལས་རང་བཞིན་གནས་ཕྱིར་གཞན་
ནས་འོངས་པ་མེད། ཞེན་པ་ལོག་པས་བདག་ཞལ་བདག་གིས་མཐོང་ཞེས་བྱ་
བའི་ཕྱིར། སངས་རྒྱས་གཞན་དུ་མ་ཚོལ་གཅིག །ཅེས་གསུངས་སོ། །དཀྱིལ་
འཁོར་ཀུན་ཏུ་རབ་སྦྱོར་བས། །དཀྱིལ་འཁོར་ཐམས་ཅད་འགྲུབ་པར་འགྱུར། །
ཞེས་བྱ་བ་ནི། རྒྱས་པའི་རྒྱུད་ལས། ཕྱོགས་བཅུའི་རྒྱལ་བའི་དཀྱིལ་འཁོར་མ་
ལུས་པ། །ངེས་པའི་དོན་བཀྲོལ་བཞི་བཅུ་རྩ་ལྔར་འདུས། །ཞེས་འབྱུང་བའི་་་
ཕྱིར་ཡང་ཡིན་ལ། ཅིག་ཤོས་ཀྱི་ལམ་པ་དག་གི་ཡང་ཕྱིར་ཏེ། མི་ནང་གི་རྒྱུད་
ལས༑ དཀྱིལ་འཁོར་དཀྱིལ་འཁོར་ཞེས་བྱ་བ། །བྱང་ཆུབ་སེམས་ལས་མ་་
ཡེངས་ན། །དཀྱིལ་འཁོར་སྙིང་པོར་ལྷུན་གྲུབ་པས། །ཐམས་ཅད་དུས་གཅིག་
བསྒོམ་པར་འགྱུར། །ཞེས་འབྱུང་བའི་ཕྱིར་རོ། །ཆོ་ག་ལྷག་གམ་མ་ཚང་ན། །


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
སྐྱོན་ཉིད་དག་སྟེ་ཉེས་པ་མེད། །ཅེས་བྱ་བ་ནི། ལ་ལ་དག་རྣལ་འབྱོར་གསལ་
བ་རྣམས། ཚིག་གཙོར་མི་བྱེད་པའོ་ཞེས་ཟེར་རོ། །ལུགས་ཉིད་ནི་བཤད་་
པའི་རྗེས་སུ་འཇུག་པ་སྟེ། ཆོ་ག་ནི་ལྔའོ། །ལྷག་པ་ནི་ལྷག་པ་སྟེ། ཐོད་རྒལ་
གྱི་ཏིང་ངེ་འཛིན་ལྟ་བུ། ཐམས་ཅད་ལ་ཡང་མི་དམིགས་པའི་ཚུལ་གྱིས་སློབ་པའོ།།
ཆད་པ་ནི་མ་ཚང་བ་སྟེ། སེམས་མེད་པའི་ཏིང་ངེ་འཛིན་ནི། རང་གི་ངོ་བོ་་་་
ཉིད་ཀྱང་མི་དམིགས་ན། གཞན་ལྟ་ཅི་སྨོས་པ་སྟེ། གང་ཡང་སྐྱོན་མེད་པ་ཁོ་་
ནའི་ཕྱིར་འང་ཞེས་བྱ་བའོ། །གང་ཞིག་གང་ལ་གནོད་པར་འགྱུར་བ་ནི་སྐྱོན་པ་སྟེ།
བཤད་པ་རྣམས་ཁོ་ནའོ། །དེ་དག་གིས་མ་གནོད་པ་ནི་དག་པ་སྟེ། །ཡོན་ཏན་
ཉིད་དུ་འང་གྱུར་པའོ། །ཞེས་བྱ་བའི་ཐ་ཚིག་གོ། །རོལ་མོ་སྤྲིན་གྱིས་མཉེས་་་་
པར་གྱུར་ཏོ། །ཞེས་བྱ་བ་ནི། རོལ་མོ་བཤད་ཟིན་ཏོ། །ལོངས་སྤྱོད་ལྔའི་་
ཚོགས་ལ་སྤྱད་པ་དེ་དག་གིས་རྒྱུ་འབྲས་གཉིས་སུ་མེད་པར་ལོངས་སྤྱོད་རྫོགས་པ་་་
ཆེན་པོའི་རྒྱན་ཉིད་ལས། གསལ་བས། གཉིས་སུ་མེད་པའི་མཆོད་པ་གནས་་
སུ་སྟོབས་པ་ཁོ་ནར་བཞུགས་སོ་ཞེས་བྱ་བ་ཁོ་ནའོ། །ཚོགས་བསྒྲུབ་པའི་ལེའུ་ཞེས་
བྱ་བ་ནི། ཚོགས་ནི་བཤད་ཟིན་ཏོ། །བསྒྲུབ་པ་ནི་ལུགས་གཞན་དུ་གང་དག་
གིས་གང་ཞིག་གཉེར་བའི་བརྩོལ་བ་ཁོ་ན་སྟེ། འདིར་ནི་རྒྱས་པའི་རྒྱུད་ལས།
རྒྱུ་འབྲས་ཡེ་ནས་དབྱེར་མེད་སྔ་ཕྱི་མ་ཡིན་པས། །འབྲས་བུ་ལམ་དུ་གྱུར་ནས་་་་་
དུས་གཅིག་མཉམ་པར་སྦྱོར་ཞེས་གསུངས་པས། འཇུག་པ་ཉམས་སུ་ལེན་པ་ཙམ་
ལ་ཐ་སྙད་དུ་འདོགས་པའི་ཕྱིར། མཚན་ཉིད་གསུམ་དུ་བཏགས་པའོ། །ལེའུ་
བཅུ་གཉིས་པ་མདོར་བཤད་པའོ།། །།
དེ་ནས་དེ་བཞིན་གཤེགས་པ་ཕྱོགས་བཅུ་དུས་བཞི་སྐུ་གསུང་ཐུགས་རྡོ་རྗེའི་


དཀྱིལ་འཁོར་ཐམས་ཅད་གཅིག་ཏུ་འདུས་ནས། ཞེས་བྱ་བ་ནི། ཕྱོགས་བཅུ་
དུས་བཞིས་བསྡུས་པའི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་
དཀྱིལ་འཁོར་རིལ་ནི་སེམས་ཉིད་རང་སྣང་བའི་ཕྱིར། རིག་པ་ཁོ་ནར་གསལ་
བར་བྱེད་པས་བླ་དྭགས་སུ་རྡོ་རྗེ་སྟེ། དེ་ཉིད་གཅིག་ཏུ་འདུས་པ་ཞེས་བྱ་བ་ཁོ་ནའོ།།
དེ་དག་ལེའུ་འདིར་མངོན་དུ་སྟོན་པའི་བརྡའ་སྟེ། དེ་ཉིད་བསྟན་པ་ལས་ཐམས་
ཅད་ཀྱི་དགོངས་པ་རྫོགས་པར་འགྱུར་བའི་ཕྱིར། འོག་ནས། རྒྱལ་བའི་དཀྱིལ་
འཁོར་མ་ལུས་ལ། །འདི་ལས་གསང་བའི་ངེས་དོན་མེད། །ཅེའོ།། །།
དེའི་ཕྱིར་ཚོགས་པར་སྨྲ་བ་ནི་དོན་མེད་ཀྱང་། བདག་ཉིད་ཆེན་པོའི་ཕྱིར།
སྒྲ་ཙམ་ནི་འགལ་བ་མེད་དོ། །དེ་ཉིད་ཉེ་བར་བསྟན་པའི་ཕྱིར། ཆོས་ཐམས་་
ཅད་ཡེ་ནས་རྫོགས་པ་ཆེན་པོར་ལྷུན་གྱིས་གྲུབ་པའི་དམ་ཚིག་ཤིན་ཏུ་གསང་བའི་་་
སྙིང་པོ་སྤྲིན་བཀོད་པ་ཞེས་གསུངས་ཏེ། དངོས་པོ་གཉིས་ཀྱིས་བསྡུས་པ་ཐམས་
ཅད། བཀའ་ཉིད་ནས་རང་རིག་པ་ཁོ་ནའི་ཕྱིར་ཐམས་ཅད་མ་འགགས་ལ།
གཞན་དུ་མ་སྐྱེས་པར་བདག་ཉིད་དུ་གསལ་བས། སྐུ་གསུང་ཐུགས་ཁོ་ན་ལས།
གཞན་པ་མེད་པ་ནི་རྫོགས་པ་ཆེན་པོའོ། །དེ་ལ་ལྟོས་པའི་ཀུན་བརྟགས་པ་རྣམས་
ཀྱིས་རྒྱུ་རྐྱེན་གྱི་རྣམ་པ་བརྗོད་ཀྱང་། དེ་ཉིད་རང་འབྱུང་གི་ཡེ་ཤེས་ཉིད་པས།
རྒྱུ་རྐྱེན་མེད་པར་རང་སྣང་བ་ལས་འདའ་མི་སྲིད་པའི་ཕྱིར། ལྷུན་གྱིས་གྲུབ་པའི་
དམ་ཚིག་ཅེས་བྱའོ།། །།
དེ་ནི་རང་བཞིན་གསང་བའི་སྙིང་པོ་ཉིད་དེ། ཕལ་གྱི་ཡུལ་མ་ཡིན་
པའི་ཕྱིར་རོ། །རྒྱས་པའི་རྒྱུད་ནས། དེ་བཞིན་གཤེགས་པའི་སྤྱོད་ཡུལ་ཏེ། །
སྐྱེས་བུ་བློ་རྩལ་རབ་ཀྱིས་རྟོགས་ཤེའོ། །དེ་ལ་མཚོན་པར་བྱེད་པའི་སྒོ་དང་།
མྱོང་བའི་ཐབས་དང་། མངོན་དུ་བྱས་པའི་ཡོན་ཏན་མང་པོ་སྤྲིན་ཙམ་དུ་་་


རྒྱུད་ཀྱི་རྒྱལ་པོ་་ཆེན་པོ་དཔལ་གསང་བའི་སྙིང་པོའི་འབྲེལ་པ་ཞེས་བྱ་བ་
ཕྱེ་ནས་སྟོན་པའི་དགོངས་པ་ཉེ་བར་སྣང་བ་སྟེ་གདུལ་བྱའི་སྣང་བའོ། །དེ་
ལ་མཚོན་པའི་སྒོ་བསྟན་པའི་ཕྱིར། མ་རྟོགས་པ་དང་ལོག་པར་རྟོགས་ཞེས་བྱ་བ་
ནི༑ ཅི་ཡང་མ་རྟོགས་པ་ནི་འཇིག་རྟེན་ཕྱལ་བ་སྟེ། སྣང་བ་དང་པོ་ལས་་
གོལ་བའི་ཕྱིར་ཞེན་པ་གོལ་བ་ཞེས་བྱའོ། །རྟག་ཆད་གཉིས་ནི་ལོག་པར་རྟོགས་པ་
སྟེ༑ ཕྱོགས་ལས་གོལ་བའོ། །དབུགས་འབྱིན་པའི་ཐེག་པ་བསྟན་པའི་ཕྱིར།
ཕྱོགས་རྟོགས་ཡང་དག་ཉིད་མ་རྟོགས། །ཞེས་གསུངས་ཏེ་ཉན་ཐོས་རང་རྒྱལ་ནི་
ཕྱོགས་ཙམ་རྟོགས་པའོ། །རྣམ་པར་རིག་པ་ནི་ཕྱོགས་གཅིག་རྟོགས་པའོ། །དབུ་
མ་པ་ནི་དངོས་པོ་རྣམས་ཀྱི་དེ་ཁོ་ན་ཉིད་དོན་དམ་པ་གསུམ་གྱི་ངོ་བོར་གནས་པ་
བདེན་པ་གཉིས་མི་ཕྱེད་པ་དེ་མངོན་དུ་མ་བྱས་པའི་ཕྱིར། ཡང་དག་ཉིད་མ་
རྟོགས་པ་ཁོ་ནའོ།། །།
འདུལ་བ་དགོངས་པ་གསང་བ་དང་། །རང་བཞིན་གསང་བའི་དོན་རྣམས་
ནི༑ །ཞེས་བྱ་བ་ནི། ཡང་དག་པར་བསྟན་མོད་ཀྱི་སྤྱོད་པ་སྒོ་གསུམ་འདུལ་བ་ཀྲི་
ཡ་དང་། སྤྱོད་པ་བས་ནང་གི་རྣལ་འབྱོར་གཙོར་བྱེད་པ་ཡོ་ག་དང་། ཕལ་ལ་
མེད་པའི་ལྟ་སྤྱོད་ལ་གནས་པས་གསང་བ་སྟེ། ནང་པ་གཉིས་པོ་དང་། དངོས་
པོ་ཐམས་ཅད་ཀྱི་རང་བཞིན་འབྲས་བུར་གནས་ཀྱང་། བརྟགས་པ་ལ་ཞེན་པའི་
རིམ་པ་སྣ་ཚོགས་ཀྱི་བསྒྲིབ་པ་ཙམ་དུ་སྟོན་པའི་ཨ་ཏི་ཡོ་གའོ། །དེ་རྣམས་ཀྱི་ཐ་་
སྙད་ཀྱི་སྒོ་བསྟན་པའི་ཕྱིར། ཡི་གེ་སྒྲ་བཏགས་མིང་ཚོགས་ལ། །བརྟེན་པའི་་་
ཚིག་གིས་རབ་མཚོན་ཏེ། །ཞེས་གསུངས་ཏེ། ཨའི་ནཱ་ད་ལས་སྣང་བའི་་་་
ཕྱིར༑ སྒྲའི་ཡི་གེ་སུམ་ཅུ་བཞིའོ། །ཨ་ཉིད་ཀྱི་སྒྲ་ལས་བཏགས་པ་དབྱངས་ཡིག་
བཅུ་གཉིས་སོ། །གཉི་ག་ལས་སྣང་བ་ནི་མ་ནིང་བཞིའོ།། །།
དེ་དག་ལས་བརྟེན་ནས་འབྱུང་བའི་ཚིག་ཚོགས་རྒྱ་མཚོས་མཚོན་ནས།


ཐེག་པ་གཞན་དག་སྣང་བ་ནི་ལམ་ཁོ་ནའི་ཕྱིར་རོ། །ཁོང་ནས་གབ་སྦས་དོན་
འབྱིན་པ། །སྟོན་པ་རྡོ་རྗེ་ཐུགས་ལ་གནས། །ཞེས་བྱ་བ་ནི། རྒྱུད་འདི་ནི།
རང་བཞིན་གསང་བའི་སྙིང་པོ་ཁོང་ནས་བཏགས་པས་གབ་པ་ནི་སྟོན་པས་བྱིན།
ལམ་གྱི་རྒྱུད་འདི། ལས་སྦས་པ་རྣམས། རྡོ་རྗེ་སློབ་དཔོན་གྱིས། བྱིན་པས་
ལུང་ཡོད་ཀྱང་། མཆོག་ཏུ་ལེའུ་འདི་བླ་མ་ལ་ཐུག་ཅིག་པ་ཁོ་ནའོ། །དཀྱིལ་
འཁོར་ལྡན་པའི་དཀྱིལ་འཁོར་གྱིས་ཞེས་བྱ་བ་ལ་སོགས་པ་ནི་ཕྱི་རོལ་ཏུ་བསྐྱེད་པའི་
རིམ་པའི་དབང་དུ་བཤད་པ་ནི། རང་བཞིན་གྱི་དཀྱིལ་འཁོར་ངོ་ཤེས་ནས། དེའི་
བློས་སྟོང་པ་ཉིད་ཀྱི་ཏིང་ངེ་འཛིན་གྱི་སྐབས་སུ། ཏིང་ངེ་འཛིན་གྱི་དཀྱིལ་འཁོར་
བསྒོམ་པ་དེ་ནས་སྒྱུ་མའི་ཏིང་ངེ་འཛིན་གྱི་སྐབས་སུ་གཟུགས་བརྙན་གྱི་དཀྱིལ་
འཁོར་མ་བྲིས་པར་གསལ་བར་བྱས། དེ་ནས་འཕྲ་མོའི་སྐབས་སུ་ཁམས་གསུམ་
ཡེ་ཤེས་སྒྱུ་མ་ཉིད་ཧཱུཾ་ཏུ་བསྡུས་ཏེ། ལྷག་པའི་ཏིང་ངེ་འཛིན་གྱི་དཀྱིལ་འཁོར་བསྒོམ་
པའི་དུས་ན། ཐུགས་ཀར་ཡེ་ཤེས་སེམས་དཔའ་དང་། དབང་བསྐུར་བྱིན་གྱིས་
བརླབས་པ་རབ་ཏུ་བསྟན་ནས། སྣང་བ་རྣམ་པར་འབྱེད་པའི་སྐབས་སུ། ཕུང་
པོ་ལ་སོགས་པ་ལྷག་པའི་ཏིང་ངེ་འཛིན་གྱི་དཀྱིལ་འཁོར་དུ་གསལ་བའི་ཡན་ལག་
རྣམས་ཡོངས་སུ་རྫོགས་པས། སྤྱོད་ཡུལ་ཡོངས་སུ་དག་པར་བསྒོམས་པའོ།། །།
དེ་ནས་ཚོགས་བསྒྲུབ་པའི་དུས་སུ་ལོངས་སྤྱོད་ལྔ་ལ་མ་ཆགས་པའི་ཐབས་་་་
ཀྱིས་རོལ་པས་ཅི་བྱས་ཀྱང་། བག་ཆགས་སུ་མ་གྱུར་པ་སྟེ། ཚོགས་གཉིས་ཀྱི་་
རྒྱུན་ལ་གནས་པས་རྒྱུ་ཉིད་ལས་འབྲས་བུ་མི་ཞན་པར་རང་སྣང་བས་ས་བཅུ་གསུམ་
པ་རུ་ཕྱིན་ནས། སྣང་སྟོང་མི་ཕྱེད་པ་ཟུང་འཇུག་གི་སྐུ་ཐོབ་པའི་དུས་ན་བདག་་
ཞལ་བདག་གིས་མཐོང་སྟེ། ཐམས་ཅད་བདག་ཉིད་དུ་དབང་སྒྱུར་ཏེ། དཀྱིལ་
འཁོར་མ་ལུས་པ་དུས་གཅིག་ཏུ་རང་སྣང་བས། གདུལ་བྱ་གང་ཡང་མི་འདོར་རོ།།


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ།

ཞེས་བསྟན་ཏོ། །སྒྲ་ལ་མི་དགའ་བས་འབྲུ་ཞིབ་ཏུ་མ་བཅོམ་མོ། །དེ་ལས་ནང་
དུ་རྫོགས་པའི་བསྐྱེད་པའི་རིམ་པ་བཤད་པ། ཡིད་ཀུན་ཏུ་བཟང་པོའི་ཐིག་ལེའི་
མན་ངག་བསྟན་པའི་ཕྱིར། དཀྱིལ་འཁོར་ལྡན་པའི་དཀྱིལ་འཁོར་གྱིས་ཞེས་བྱ་བ་
ལ་སོགས་པ་གསུངས་ཏེ། ནང་གི་དཀྱིལ་འཁོར་རིན་པོ་ཆེའི་སྒྲོམ་ན་དངས་མ་་་་
ཆེན་པོ་ལྔ་རང་སྣང་བ་ནི་ཡུམ་ལྔའི་དཀྱིལ་འཁོར་གྱི་ངོ་བོ་ཉིད་དེ། དེ་དག་གི་་་
ལས་མི་མཐུན་པ་ལྔ་ཡིས་ཐམས་ཅད་བདེ་བ་ཆེན་པོར་སྣང་བར་བྱེད་པས་གཉིས་པ་
ཁོ་ནར་བརྗོད་ཀྱང་། དེ་ཉིད་བདག་པོ་ལྟ་བུ་མ་ཡིན་གྱི། རྒྱལ་བའི་སྐུ་ལྟར་་་་
གཉི་ག་ལས་མ་འདས་པའི་ཕྱིར་བྱེད་པ་པོ་ཉིད་དུ་འགལ་བ་མེད་དོ། །དཀྱིལ་་་་
འཁོར་ལ་ནི་དཀྱིལ་འཁོར་བསྒོམ་ཞེས་བྱ་བ་ནི། དེ་དག་ཉིད་གཞལ་ཡས་ཁང་གི་
ཕྱིར་འདུན་པ་སྟེ། སྙིང་པོ་ཉིད་དང་གཅིག་དང་དུ་མར་བྲལ་བའི་ཚུལ་གྱི་ཐབས་
དང་ཤེས་རབ་གཉིས་སུ་མེད་པ་ཉིད་དེ། ངོ་བོ་ཉིད་ཀུན་ད་ལྟ་བུ་ལས་འོད་སྣ་་་
ཚོགས་ཀྱི་ཕྱིན་ཅི་འང་མ་ངེས་པར་ཅིར་ཡང་སྣང་བས་རྟག་ཏུ་མེད་པར་གསལ་བས་
གསུམ་པར་ཡང་འགྱུར་ཏེ། དངོས་པོ་གསུམ་དུ་གྱུར་པ་མེད་པ་ནི། རང་རིག་
པའི་མངོན་སུམ་ཡིན་པར་བསྒོམ་པའི་མཆོག་གོ། །དེའི་དགོས་པ་ཅི་ཞིག་སྙམ་པ་
ལ༑ དཀྱིལ་འཁོར་དཀྱིལ་འཁོར་ལས་བྱུང་བ། །ཐུགས་ཀྱི་དཀྱིལ་འཁོར་་་་་
དཀྱིལ་འཁོར་མཆོག་ཅེས་གསུངས་ཏེ། དེ་དག་ཡེ་ཤེས་དྲུག་གི་དཀྱིལ་འཁོར་དུ་་
རང་སྣང་བར་གནས་པ་ནི་མི་འགྱུར་བ་ཡོངས་སུ་གྲུབ་པ་ལ། བཤད་པ་ལྟར་ཕྱིན་
ཅི་མ་ལོག་པར་ཡོངས་སུ་གྲུབ་པས་མ་འདྲེས་ལ་ཡོངས་སུ་རྫོགས་པར་གསལ་བ་དེ་་
བསྟན་ནས་དེའི་འོད་ཀྱིས་རྩ་བཞིའི་སྐུ་གསུང་ཐུགས་ཀྱི་ཡི་གེ་བསྐུལ། དེ་དག་གི་
འོད་ཀྱིས་ས་བོན་དྲུག་དང་གཉིད་སྦྱངས་ནས་རྣམ་པར་ཤེས་པ་བག་ཆགས་དག་པ།
ཡེ་ཤེས་ཀྱི་འོད་ཀྱིས་སྙིང་པོ་ལ་འདུས་པས། འབྱུང་བ་ལྔ་རིམ་པར་བསྡུས་ནས།


ཐིག་ལེ་ཉིད་ཀྱང་ངོ་བོ་ཉིད་མ་དམིགས་ཏེ། མཐའ་ཐམས་ཅད་དང་བྲལ་བའི་
ཡེ་ཤེས་ལྔར་རང་གསལ་བ་ནི་གོང་ན་མེད་པའི་ཕྱིར་དཀྱིལ་འཁོར་གྱི་མཆོག་གོ། །
དེ་དག་ལྔ་པར་བཞག་མོད་ཀྱི་རང་སྣང་བས་རྐྱེན་ཙམ་སྟེ། རྒྱུ་འབྲས་ཐལ་བ་་
མེད་དོ།། །།
དཀྱིལ་འཁོར་གཉིས་པ་ཀུན་ཏུ་བཟང་མོའི་ཐིག་ལེའི་མན་ངག་བསྟན་པའི་
ཕྱིར༑ གསང་བའི་ཐིག་ལེ་དཀྱིལ་འཁོར་དབྱིངས་ཞེས་བྱ་བ་ལ་སོགས་པ་
གསུངས་ཏེ། གསང་བའི་ལྟེ་བ་ན། དབྱིངས་ཕྱུག་མ་ལྔའི་ཐིག་ལེ་ཡེ་ཤེས་ལྔའི་
དཀྱིལ་འཁོར་དུ་གསལ་བ་དེ་ནི། ཨའི་ཕྱིར་དང་། ཐམས་ཅད་ཀྱི་རྒྱུའི་ཕྱིར་་་
དབྱིངས་ཁོ་ནའོ། །དེའི་ཕྱིར་འབྱུང་བ་ཤེས་རབ་རིགས་ཀྱི་ཡུམ། །ཆེན་པོ་་་
རིགས་ཀྱི་དེ་བཞིན་ཏེ། །ཞེས་བྱ་བ་ལ་སོགས་པ་གསུངས་ཏེ། དེའི་དངས་མ་ལྔའི་
འཕྲ་རགས་ལས་རིགས་ལྔ་ཡབ་ཡུམ་དུ་རང་སྣང་བའོ། །བྱང་ཆུབ་སེམས་ནི་རྡོ་་་
རྗེའི་ཚོགས་ཆེན་པོའི་རིགས་ཀྱི་དེ་བཞིན་དེ་ཞེས་བྱ་བ་ནི། དེའི་ཡན་ལག་གི་ཡི་་
གེ་རྣམས་ཀྱིས་མཚན་པའི་དངོས་པོ་རྣམས་ཀྱང་རྡོ་རྗེའི་སྐྱེ་མཆེད་དུ་གསལ་བར་་་་
བྱེད་ལ། དེ་ཡིས་ཐམས་ཅད་ཀྱང་ཕྱག་རྒྱའི་དཀྱིལ་འཁོར་དུ་སྣང་བར་བྱེད་པས།
སྤྱོད་ཡུལ་ཡོངས་སུ་དག་པའི་ཕྱིར། ཀུན་ཏུ་བཟང་པོའི་དཀྱིལ་འཁོར་ལ་ཞེས་
གསུངས་སོ། །བདག་ཉིད་ཆེན་པོ་ལྷག་པ་ཡི། །ཐུགས་ཀྱི་ཡེ་ཤེས་ལྔས་ལྟ་ཞིང་
ཞེས་བྱ་བ་ནི། དངོས་པོ་ཐམས་ཅད་ཀྱང་ཡིད་རང་འབྱུང་ཡེ་ཤེས་ཁོ་ནའི་ཕྱིར།
བདག་ཉིད་ཆེན་པོ་ཞེས་བྱ་བ་སྟེ། དེ་ཡང་དཀྱིལ་འཁོར་དང་པོར་ཁྱད་པར་གྱི་ཆོ་
གས་ཁྱད་པར་དུ་བྱས་པའི་ཕྱིར། ལྷག་པ་ཞེས་བྱ་སྟེ། དེ་ཉིད་ཡེ་ཤེས་ལྟར་་་་་
གྲུབ་ཟིན་ཏོ། །དེ་ལ་ཡི་གེ་ལ་དང་ས་དང་གཉིས་ཀྱིས་གསུམ་པ་དང་། གཉིས་
པ་ལྟ་བུས་འདོགས་མོད་ཀྱི། གནས་དང་ལས་ཀྱིས་ཐ་དད་ཀྱང་ངོ་བོ་ཐ་མི་དད་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

པས་ཡེ་ཤེས་ཀྱི་ལྟ་བ་ནི། མཐོང་བ་མེད་པའི་ཚུལ་གྱིས་མཐོང་བ་ཁོ་ནའོ། །དེ་
ལྟར་མ་གྱུར་པ་ནི་ཐེག་པ་ཆེན་པོའི་ཏིང་ངེ་འཛིན་ལས་ཉམས་པའོ། །དེ་ཉིད་
ལས་བདེ་བ་ཐོབ་པའི་དུས་ན། ཡིད་ཀྱི་རྒྱུན་ཡང་བསྡུས་ཏེ་ཀུན་གཞི་རང་གི་ངོ་
བོ་ཉིད་ཀྱང་མ་དམིགས་ནས་མཐའ་ཐམས་ཅད་དང་བྲལ་བར་རང་གསལ་བ་ནི།
ཀུན་གཞི་ཀུན་ཏུ་བཟང་མོའི་ངོ་བོ་ཉིད་རྙེད་པ་ཁོ་ནའོ། །དཀྱིལ་འཁོར་གསུམ་པ་
སྦྱོར་བའི་མན་ངག་བསྟན་པའི་ཕྱིར། སྙིང་པོ་ཐིག་ལེ་མཉམ་སྦྱོར་བས། །ཞེས་བྱ་
བ་ལ་སོགས་པ་ནི། གོང་མ་ལས་སྒྲ་ཙམ་སྣང་བ་ལས་ཀྱང་ཐིག་ལེར་འབྱུང་ངོ་། །
དེ་དག་གི་གཟེར་གྱེན་དུ་སོང་བས་ལོངས་སྤྱོད་ཀྱི་ཐིག་ལེ་ལ་ཕོག་པ་ནི་སྦྱོར་བ་དག་
པའི་མན་ངག་གོ། །བདེ་བའི་ཡེ་ཤེས་རོལ་མོ་ཡིས། །ཡེ་ཤེས་དགྱེས་ལ་མཆོད་
པ་འབུལ། །ཞེས་པ་ནི། དེ་ཡོངས་སུ་གྱུར་པས་རོ་དྲུག་གི་བདེ་བ་ཡེ་ཤེས་དྲུག་ཏུ་
གསལ་བས་ཚིམ་པར་བྱེད་པ་ནི་རོལ་མོའི་མཆོག་སྟེ། དེ་ཉིད་མྱོང་བ་མེད་པའི་་་
ཚུལ་གྱིས་མྱོང་བ་མཆོད་པ་གནས་སུ་སྟོབས་པས་ཐམས་ཅད་ཀྱང་སྤྱོད་ལ་མི་འཛིན་
པར་གྱུར་ཏོ། །འཁོར་ལོ་བཞི་པའི་ཁྱབ་བརྡལ་ཆེན་པོའི་མན་ངག་བསྟན་པའི་་་་
ཕྱིར༑ ཟག་པ་མེད་པའི་བསོད་ནམས་ཀྱིས། །ཞེས་བྱ་བ་ལ་སོགས་པ་གསུངས་ཏེ།
བཤད་པ་ཉིད་ཀྱི་རོ་དྲུག་ལ་སོགས་པ་ཐམས་ཅད་ཀྱིས་བག་ཆགས་སུ་མི་འགྱུར་བའི་
ཕྱིར་རོ། །ཡེ་ཤེས་སྒྱུ་མར་རང་སྣང་བས། །ཞེས་བྱ་བ་ནི། དེ་ཉིད་སྐད་ཅིག་་་
མའི་ཕྱིར་གཉིས་པར་ཡང་འགྱུར་ལ། སྒྱུ་མར་ཡང་འདོགས་སོ། །དེའི་ཕྱིར་ཡེ་
ཤེས་དེ་ཉིད་འོད་ཟེར་དྲུག་ཏུ་འབར་ནས་གྱེན་དུ་འགྲོའོ། །རོལ་མོའི་དཀྱིལ་་་
འཁོར་མཐའ་ཡས་མཆོག་ཅེས་བྱ་བ་ནི། དེ་ཡིས་འཁོར་ལོ་ཆེན་པོའི་ཐིག་ལེ་བཞུ་
ནས༑ བཞི་བཅུ་རྩ་ལྔ་ལ་སོགས་པ་ཐམས་ཅད་དུ་ཐིམ་པས། ཕུང་པོ་ལ་སོགས་
པ་ཐམས་ཅད་སྐུ་དང་ཡེ་ཤེས་སུ་སྣང་བར་བྱེད་དོ། །ཞེས་བྱ་བའོ། །དེ་ཅིའི་ཕྱིར་


སྙམ་པ་ལ། གསང་བའི་ཐིག་ལེ་ཉིད་ཀྱི་དབྱིངས་ཞེས་གསུངས་ཏེ། ཐིག་ལེ་དེ་ཉིད་
བདེ་བ་ཆེན་པོའི་ངོ་བོ་ཉིད་དུ་གནས་ཀྱང་རྟོགས་པར་དཀའ་བ་ལས། བདེ་བ་་་
ཆེན་པོའི་རྒྱུན་གྱི་རྒྱུར་གྱུར་པའོ། །དེ་ཉིད་ལས་དང་པོ་གཉི་གས་བདེ་བ་ཆེན་པོའི་
ཕྱིར༑ དེ་ནི་སངས་རྒྱས་ཀུན་གྱི་དངོས། །ཞེས་གསུངས་སོ།། །།
དེ་ཉིད་ཀྱི་ཡོན་ཏན་བསྟན་པའི་ཕྱིར། ཕྱོགས་བཅུ་དུས་བཞི་མངོན་རྫོགས་
པའི༑ །སྐུ་གསུང་ཡོན་ཏན་འཕྲིན་ལས་ཐུགས། །མ་ལུས་བདག་ཉིད་ཞལ་་
མཐོང་བའི་ཞེས་གསུངས་ཏེ། བཤད་པ་བཞིན་ཉམས་སུ་མྱོང་བ་ནི་དཀྱིལ་འཁོར་
ཐམས་ཅད་ཀྱི་ཞལ་མཐོང་སྟེ། དེ་ཡང་བདག་ཞལ་བདག་གིས་མཐོང་བ་ཞེས་བྱའོ།།
དེ་དག་ལས་རྫོགས་པའི་རྫོགས་པར་ཐབས་ཀྱིས་བཤད་པ། དཀྱིལ་འཁོར་ལྡན་
པའི་དཀྱིལ་འཁོར་གྱིས། །ཞེས་བྱ་བ་ལ་སོགས་པ་གསུངས་པ་ནི། རང་བཞིན་
ཉིད་ཀྱི་དཀྱིལ་འཁོར་དང་། ནང་དང་བྱང་ཆུབ་སེམས་ཀྱི་དཀྱིལ་འཁོར་གྱི་དོན་
ངོ་བོར་གོ་བ་དེས། དཀྱིལ་འཁོར་བཞི་པོར་ཡེ་ཤེས་ཀྱི་བདེ་བའི་རོ་བསྐྱེད་ལ།
དེ་ནས་ཐབས་དང་ཤེས་རབ་དཀྱིལ་འཁོར་གཉིས་སུ་བྱིན་གྱིས་བརླབས་ཏེ་རོལ་པ་
ལས༑ ཟླ་བའི་དཀྱིལ་འཁོར་ནོར་བུར་སྣང་བའི་དུས་ན། ཡེ་ཤེས་ལྔའི་དཀྱིལ་
འཁོར་དུ་སྣང་བ་ནི་རང་བཞིན་གྱི་འོད་གསལ་བས། ཐབས་ཉིད་ཤེས་རབ་ཏུ་
སྦྱོར་བའོ། །དེའི་ཚེ་ཉི་མའི་དཀྱིལ་འཁོར་ལ་ཐབས་ཀྱི་བཅུད་འདུས་པའི་ཕྱིར།
མ་ལུས་པའི་རྒྱུར་གྱུར་པས། ཐབས་མཁས་པས་ཟིན་ན་ཕུང་པོ་ལ་སོགས་པ་
ཐམས་ཅད་ཀྱང་དཀྱིལ་འཁོར་ཏུ་ལྷུན་གྱིས་གྲུབ་པར་བྱིན་གྱིས་རློབ་པར་བྱེད་པའི་
མཐུ་དང་ལྡན་པ། དེ་ཟེ་འབྲུའི་རྩེར་སྣང་བ་ནི་ཤེས་རབ་ཉིད་ཐབས་སུ་སྦྱོར་བའོ།།
ཟླ་བའི་རོ་མ་ཉམས་ཤིང་དམིགས་པ་མི་འགྱུར་བས་དུས་གཅིག་ཏུ་བསྲེས་པས།
མཐའ་གཉིས་ལས་གྲོལ་བའི་རོ་ཐོབ་ནས་རླུང་ལ་སོགས་པའི་གར་ཐབས་ཆེན་པོས་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

ས་བཅུ་དྲུག་གི་རིམ་པ་ཟློག་ནས། རང་བཞིན་ཉིད་ཀྱི་དཀྱིལ་འཁོར་ལ་དེ་བཞིན་
ཉིད་དུ་གཤེགས་པའི་ཚེ། ཐམས་ཅད་ཀྱང་སྣང་བ་གཉིས་སུ་གནས་པའི་ཕྱོགས་
གཅིག་ཟད་ནས་གཅིག་ལ་ཐབས་ཀྱིས་ངེས་པ་པོས་ངེས་པར་བྱས་པས་སྣང་ལ་མི་
འཛིན་པས། བྱང་བ་དང་ཆུབ་པ་དུས་གཅིག་ཏུ་གྱུར་ཏེ། རང་གི་བདེ་བའི་ཡེ་
ཤེས་ལས་སྐུ་དང་ཡེ་ཤེས་བསམ་གྱིས་མི་ཁྱབ་པར་སྣང་ཡང་ཉི་ཟླ་གཉིས་སུ་མེད་
པའི་རོ་ལས་མ་འདས་པའི་ཕྱིར། །བདེན་པ་གཉིས་སུ་མི་ཕྱེད་པའི་ཟུང་འཇུག་གི་
སྐུ་ལྔ་ལྷུན་གྱིས་གྲུབ་པ་རང་རིག་པ་མངོན་སུམ་དུ་བྱས་པ་ནི། མཐོང་བ་མེད་
པའི་ཚུལ་གྱིས་བདག་ཞལ་དུ་མཐོང་བ་ཞེས་བྱའོ། །དེ་དག་གི་ཡོན་ཏན་བསྟན་
པའི་ཕྱིར། དབང་བསྐུར་མཆོག་ཉིད་དམ་པ་ཡིན་ཞེས་གསུངས་ཏེ། རྣམ་པར་
བཤད་པའི་རྗེས་སུ་ལས་དང་དངོས་གྲུབ་ཐམས་ཅད་ལ་རང་དབང་དུ་བྱེད་པ་ནི་
རིག་པའི་རྒྱལ་པོ་རང་དབང་ཐོབ་པའོ། །དཀྱིལ་འཁོར་ལ་གནས་དཀྱིལ་འཁོར་
ཉིད༑ །རྫོགས་པའི་དཀྱིལ་འཁོར་ལྷུན་གྱིས་གྲུབ། །རྒྱུན་དུ་དཀྱིལ་འཁོར་
མ་ལུས་ཐོགས་ཞེས་བྱ་བ་ནི། ལྷག་པའི་ཏིང་ངེ་འཛིན་གྱི་དཀྱིལ་འཁོར་དང་།
བྱང་ཆུབ་སེམས་ཀྱི་དཀྱིལ་འཁོར་ལ་བློ་བརྟན་པས། རང་བཞིན་ཉིད་ཀྱི་དཀྱིལ་
འཁོར་ཉིད་ཀྱི་དཀྱིལ་འཁོར་ཉིད་རང་བཞིན་ལྷུན་གྱིས་གྲུབ་པའི་དཀྱིལ་འཁོར་དུ་
རང་སྣང་བར་གྱུར་པས། དཀྱིལ་འཁོར་བདུན་གྱིས་བསྡུས་པ་ཐམས་ཅད་མ་
འདྲེས་ལ་ཡོངས་སུ་རྫོགས་པར་སྣང་ངོ་། །ཞེས་བྱ་བ་ཁོ་ནའོ། །འོ་ན་ཐམས་་་
ཅད་དཀྱིལ་འཁོར་དུ་སྣང་བས་ཐུགས་རྗེ་འགག་པར་དོགས་པ་ལ། རྫོགས་པའི་་
དཀྱིལ་འཁོར་མཉམ་སྦྱོར་ལས། །ཐུགས་རྗེའི་དཀྱིལ་འཁོར་ཡོངས་ཀྱིས་འབྱུང་། །
ཞེས་གསུངས་སོ། །བཤད་པ་བཞིན་དཀྱིལ་འཁོར་གཉིས་བདག་ཏུ་མཉམ་པར་
སྦྱོར་བས། འགྲོ་བ་དྲུག་བདག་ལས་མི་གཞན་པ་ཉིད་ཐུགས་རྗེ་ཆེན་པོ་ཡིན་པའི་


ཕྱིར་དུས་གནས་ཐམས་ཅད་ནི་མ་འདྲེས་པ་ཡོངས་སུ་རྫོགས་པར་གསལ་བས་
ཐམས་ཅད་ཀྱི་མཛད་པ་གང་ཡང་མི་འགོག་པ་ཁོ་ནའོ། །དེའི་ཕྱིར། ཕྱོགས་
དུས་དཀྱིལ་འཁོར་འདུལ་བའི་མགོན། །ཞེས་གསུངས་ཏེ། དུས་གསུམ་གྱིས་
བསྡུས་པའི་དཀྱིལ་འཁོར་ཐམས་ཅད་དུ་རང་སྣང་བས་གདུལ་བྱ་གང་ཡང་མི་་་
འདོར་རོ། །ཞེས་བྱའོ། །དེ་དག་གི་རྟོག་པ་མི་མངའ་འམ་སྙམ་པ་ལ། སྒྱུ་
མའི་དཀྱིལ་འཁོར་སྒྲོལ་བ་ཡིས། །བྱ་བྱེད་མེད་པར་དཀྱིལ་འཁོར་སྤྱོད་ཅེས་
གསུངས་ཏེ། དཔེར་ན་སྒྱུ་མ་མཁན་གྱིས་བྱས་པ་ཉིད་ན། ལོ་རྒྱུས་ཤེས་པས་
དངོས་པོར་མི་རྟོག་སྟེ། འདུ་ཤེས་མེད་དོ། །དེ་དག་ཀྱང་ཐམས་ཅད་སེམས་
ཉིད་དུ་ཤེས་པས་དེ་བཞིན་པ་ཁོ་ནའི་ཕྱིར་དངོས་པོ་གསུམ་དུ་མི་རྟོག་པར་མཛད་
པ་རིལ་མི་འགོག་པ་ཁོ་ནའོ། །དེ་དག་བྱས་པ་མ་ཡིན་པར་བསྟན་པའི་ཕྱིར།
ཡེ་ཤེས་རྫོགས་པའི་དཀྱིལ་འཁོར་ལ། །ཞེས་བྱ་བ་ལ་སོགས་པ་གསུངས་ཏེ།
རང་འབྱུང་གི་ཡེ་ཤེས་ལ་འབྲས་བུ་རིལ་རྫོགས་པ་ནི། རྫོགས་པ་ཆེན་པོའི་དཀྱིལ་
འཁོར་རོ། །དེ་དག་ཡོད་མོད་ཀྱི་ཞེན་པ་ཟློག་པར་དཀའ་བའི་ཕྱིར། ཐོས་
བསམས་བསྒོམས་ལ་མཉམ་སྦྱོར་གྱིས། །རང་འབྱུང་སྐུ་འམ་ལྷུན་གྱིས་གྲུབ་ཅེས་
གསུངས་ཏེ། ཤེས་རབ་གསུམ་གྱིས་བཤད་པའི་མན་ངག་གསུམ་པོ་ལ་གནས་པས་
ཞེན་པ་ལོག་པའི་དུས་ན། རང་འབྱུང་གི་ཡེ་ཤེས་ཀྱི་དཀྱིལ་འཁོར་རང་རིག་པ་
མངོན་སུམ་དུ་བསལ་བ་ཉིད་ལ། རང་བཞིན་གྱིས་གྲུབ་པའི་དཀྱིལ་འཁོར་དུ་
འདོགས་པའི་འོད་གསལ་བའི་ཕྱིར་བྱས་པ་མ་ཡིན་པ་ཁོ་ནའོ། །འདི་ནི་སངས་
རྒྱས་ཐམས་ཅད་ཀྱི། །འདའ་བར་མི་མཛད་དམ་ཚིག་མཆོག །ཅེས་བྱ་བ་ནི།
ལམ་འདི་མ་ཐོབ་པར་ལམ་གཞན་གྱིས་སངས་མི་རྒྱ་བའི་ཕྱིར་དང་། ཐམས་ཅད་
ཀྱི་ངོ་བོ་ཉིད་འདི་ལས་མི་འདའ་བའི་ཕྱིར་རོ། །ཐེག་པ་འདིའི་ཡོན་ཏན་བསྟན་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
པའི་ཕྱིར། གང་ཞིག་འདི་ལ་མོས་འགྱུར་བ། །སངས་རྒྱས་དཀྱིལ་འཁོར་
ཐམས་ཅད་ཀྱིས། །ཕྱོགས་དུས་ཀུན་ནས་ཐམས་ཅད་དུ། །དཀྱིལ་འཁོར་མ་
ལུས་བསྙེན་པ་ཡི། །ཉེ་བའི་སྲས་སུ་དགོངས་པར་འགྱུར། །ཞེས་བྱ་བ་ལ་
སོགས་པ་གསུངས་ཏེ། སྡིག་པའི་གྲོགས་པོ་མ་བསྟེན་པས། བློ་ཕྱིན་ཅི་མ་ལོག་
པ་དག་རྒྱུད་འདི་ལ་མོས་པ་ཙམ་གྱིས་ཀྱང་སངས་རྒྱས་མ་ལུས་པས་དུས་ཀུན་ཏུ་
ཐུགས་ཀྱི་སྲས་སུ་དགོངས་པས་བར་མ་དོར་མི་འདོར་རོ། །ཞེས་བྱ་བའོ། །
སྐལ་བ་ཞིང་གི་རྡུལ་རྙེད་དུ། །ཤིན་ཏུ་སྦྱངས་ལ་རབ་གནས་ཤིང་། །དཀྱིལ་
འཁོར་མ་ལུས་བསྙེན་པ་ཡི། །འབྲས་བུ་གསང་ཆེན་འདི་ཡིན་ཏེ། །ཞེས་བྱ་བ་
ནི་གོ་སླ་སྟེ། དཀྱིལ་འཁོར་ཐམས་ཅད་ལ་མཆོད་ཅིང་བསྒྲུབས་པས་རང་བཞིན་
གསང་བའི་སྙིང་པོ་ཉམས་སུ་མྱོང་བར་གྱུར་ཏོ། །ཞེས་བྱ་བའོ། །དེ་ཇི་ལྟར་ཞེ་
ན༑ འཇིག་རྟེན་དྲུག་གི་ཕྱོགས་བཅུ་ན། །འདས་དང་ད་ལྟར་འབྱུང་བ་ཡི།།
རྒྱལ་བའི་དཀྱིལ་འཁོར་མ་ལུས་པ། །མཉེས་ནས་སྐུ་ལྔ་ལྷུན་གྱིས་རྫོགས་ཞེས་བྱ་བ་
ནི་གོ་སླ་སྟེ། དུས་གཉིས་ཀྱིས་བསྡུས་པའི་སངས་རྒྱས་རིལ་གྱིས། དཀའ་བ་
མང་པོ་སྤྱད་ཀྱང་མཐར་མ་ཕྱིན་པ་དེ་དག་གསང་བའི་སྙིང་པོའི་ལམ་འདི་རྙེད་ནས་
བཟོད་ཡང་དག་པའི་སངས་རྒྱས་སུ་གྱུར་ཁོ་ནའི་ཕྱིར། འབྱུང་དང་མ་འོངས་
ཐམས་ཅད་ཀྱང་། །འདི་ཡིས་ལྷུན་གྱིས་གྲུབ་པར་འགྱུར་ཞེས་གསུངས་ཏེ།
དུས་གཉིས་ཀྱིས་བསྡུས་པའི་རྒྱལ་བ་རྣམས་ཀྱང་འདི་ལ་བརྟེན་དགོས་སོ། །ཞེས་
བྱ་བའོ།། །འདི་ནི་གསང་ཆེན་དགེ་བ་ཡིས། །འབྲས་བུ་ལ་་ལམ་དུ་གྱུར་པ་
ཡིན་ཞེས་བྱ་བ་ནི། རང་བཞིན་གསང་བའི་སྙིང་པོ་ཉིད་ལ། མཚན་ཉིད་
གསུམ་དུ་བཏགས་ཀྱང་། ངོ་བོ་གཅིག་པ་ཁོ་ནའོ། །ཞེས་བྱ་བའོ། །རྒྱལ་
བའི་དཀྱིལ་འཁོར་མ་ལུས་ལ། །འདི་ལས་གསང་བའི་ངེས་དོན་མེད། །བཙལ་


ཡང་རྒྱལ་བས་མི་རྙེས་སོ་ཞེས་བྱ་བ་ནི་གོ་སླ་སྟེ། དགོངས་པ་ཡང་འདི་ཡིན་ལ་
ལམ་དང་རང་བཞིན་གང་ཡང་འདི་ལས་མི་འདའ་བའི་ཕྱིར། ཀུན་གྱི་ཕྱག་རྒྱ་
ཆེན་པོའི་མཆོག །ཅེས་གསུངས་སོ། །འདི་སུས་བཟུང་སྙམ་པ་ལ། ཐོས་
བསམས་བསྒོམས་ལ་རབ་སྦྱངས་པའི། །ཤེས་རབ་མིག་ལྡན་རྣམས་ཀྱིས་བཟུང་། །
ཞེས་གསུངས་ཏེ། དངོས་པོ་ཐམས་ཅད་ཀྱི་དེ་ཁོ་ན་ཉིད་ཤེས་པ་ནི་ཤེས་རབ་ཀྱི་
མིག་གོ། །སྦྱིན་པའི་སྣོད་བསྟན་པའི་ཕྱིར། སྣོད་ལྡན་ངང་ཚུལ་བཟང་ལ་བརྟན།།
ལུས་དང་ལོངས་སྤྱོད་གཏོང་ལ་སྦྱིན་ཞེས་གསུངས་ཏེ། ཤེས་རབ་དང་སྙིང་རྗེ་་་་་
དང་ནོགས་ཐུབ་པ་ནི་སྣོད་དང་ལྡན་པའོ། །ཅིས་ཀྱང་མི་འཁྲུགས་པ་ནི་ངང་་
བཟང་པོའོ། །སྐྱེ་བོ་རྣམས་ཀྱི་སྤྱོད་པ་ལས་གྲོལ་བ་ནི་ཚུལ་ཤིས་པའོ། །བློ་མི་་་
འགྱུར་བ་ནི་བརྟན་པའོ། །གཞན་དུ་རྣམས་ཀྱང་སྦྱིན་མི་བྱ། །ཞེས་བྱ་བ་ནི་་་་་
གོང་མ་རྣམས་ལས་ཟློག་པ་སྟེ། དེ་དག་ལ་ནི་སྙིང་འབྱིན་པའི་ཉེན་དང་བསྡོས་ཏེ་
གསང་ངོ་། །ཞེའོ། །གལ་ཏེ་གསངས་མ་ཐུབ་པའི་ཉེས་པ་ནི། རྨོངས་ལ་་་
འཕྱར་བས་གལ་ཏེ་བྱིན། །དུས་མིན་པར་ནི་སྲོག་ཟད་ནས། །བསྲེགས་དང་
སྦྲེབས་ལ་ཡུན་རིང་གནས། །ཞེས་གསུངས་ཏེ། བསྐལ་པ་ཆེན་པོ་གསུམ་དུ་་་་
དམྱལ་བར་གནས་པའོ། །དེ་ལས་ཐོན་ནས་སྐལ་པ་གཉིས་སུ་ཡི་དྭགས་སུ་གནས་
སོ༑ །དེ་ནས་ཀྱང་སངས་རྒྱས་ཀྱི་སྒྲ་ཐོས་པར་དཀའོ་ཞེས་འབྱུང་ངོ་། །ཤིན་
ཏུ་གསང་བའི་མན་ངག་སྙིང་པོ་ཞེས་བྱ་བ་ནི། སྣོད་དཀོན་ཞིང་གསང་མ་ཐུབ་་་
པའི་ཉེན་ཆེ་བའི་ཕྱིར། ཤིན་ཏུ་གསང་དགོས་ལ། སྣོད་དང་ལྡན་པས་སྙེང་ན་
ཚེགས་ཆུང་ངུས་དགོས་པ་མཐའ་དག་འགྲུབ་པའི་ཕྱིར། མན་ངག་གི་སྙིང་པོའོ། །
ལེའུ་བཅུ་གསུམ་པའི་རྣམ་གྲངས་བཤད་པའོ།། །།


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
དེ་ནས་གླུ་རྒྱན་གྱི་ཡེ་ཤེས་ཀྱི་མཆོད་པ་བསྟན་པའི་ཕྱིར། དེ་ནས་དེ་བཞིན་
གཤེགས་པ་ཐམས་ཅད། ཉིད་ཀྱི་དཀྱིལ་འཁོར་ལ་དགྱེས་པའི་གླུ་འདི་ཞེས་བྱ་
བ་ནི། ཐམས་ཅད་ཀྱི་བདག་ཉིད་བཞི་བཅུ་རྩ་གཉིས་ཡིན་ལ། གླུ་ལྔ་བསྡུས་པ་
དང་བཅས་པར་ཐམས་ཅད་འདུས་པའི་ཕྱིར་རོ། །ཐམས་ཅད་ཀྱི་ངོ་བོ་ཉིད་གླུ་
ཡིས་མཚོན་པ་ལྟར་བཞུགས་པ་གསལ་བར་སྣང་བ་ཉིད་དགྱེས་པ་སྟེ། གདུལ་
བྱའི་སྣང་བ་ཡིན་གྱི་རྐྱེན་གྱིས་བསྐུལ་བ་ལྟ་བུ་མ་ཡིན་ནོ། །དང་པོར་ཐམས་
ཅད་ཀྱི་སྐུ་ལྔ་ལ་སྟོང་པ་བསྟན་པའི་ཕྱིར། ཨོཾ་ཕྱོགས་བཅུ་དུས་བཞི་རྫོགས་པའི།
ཞེས་བྱ་བ་ལ་སོགས་པ་གསུངས་ཏེ། ཐམས་ཅད་ཀྱང་གཅིག་ལ་ལྷུན་གྱིས་རྫོགས་
པ་ནི་མངོན་པར་བྱང་ཆུབ་པའི་སྐུའོ། །ཡེ་ཤེས་དཀྱིལ་འཁོར་ཐིག་ལེ་ཆེ། །ཞེས་
བྱ་བ་ནི། ཡེ་ཤེས་ལྔ་ནི་རྣམ་པར་མི་རྟོག་པའི་ཡེ་ཤེས་ཆེན་པོར་གསལ་ལ། དེ་
ཉིད་ཁྱབ་གདལ་ཆེན་པོར་གནས་པ་ནི་ཆོས་ཀྱི་སྐུའོ། །བསོད་ནམས་དཀྱིལ་
འཁོར་ཞེས་བྱ་བ་ནི། གང་ཡང་མ་སྤངས་པའི་ཟག་པ་མེད་པའི་བསོད་ནམས་
རང་སྣང་བ་ནི་ལོངས་སྤྱོད་ཆེན་པོའི་ཆོས་སྐུ་ཁོ་ནའོ། །སྐུའི་ཚོགས་ཞེས་བྱ་བ་ནི།
ཐམས་ཅད་ཀྱི་ངོ་བོ་ལ་ཐམས་ཅད་ཀྱི་སྐུ་ཅིར་ཡང་སྣང་བའི་ཕྱིར་སྤྲུལ་པའི་སྐུ་ཁོ་་་་
ནའོ༑ །སྣང་སྟོང་ཐིག་ལེ་ཀུན་ཏུ་རྫོགས། །ཞེས་བྱ་བ་ནི། སྣང་སྟོང་གཉིས་
སུ་མི་ཕྱེད་པའི་ཕྱིར་རྡོ་རྗེའི་སྐུ་ཁོ་ནའོ། །ཨོཾ་དང་ཧོ་ཞེས་བྱ་བ་ནི། ཨོཾ་གྱིས་ཡི་
གེ་ལྔ་ཡིས་ལྔ་མཚོན་པར་མགོ་འདྲེན་པ་དང་། དེ་ལྟར་བསྟོད་ནས་མཉེས་པར་་་
གྱུར་པ་ནི་ཧོ་ཞེས་བྱ་སྟེ། ཀུན་ལ་མཐུན་པར་ཤེས་པར་བྱའོ། །གསུང་ལྔ་ལ་
བསྟོད་པའི་ཕྱིར། ཨོཾ་རྡོ་རྗེ་བསོད་ནམས་ཞེས་བྱ་བ་ནི། བསོད་ནམས་ཀྱི་ངོ་བོ་
སྒྲ་ཐམས་ཅད་མ་སྤངས་པར་སྣང་བའི་ཕྱིར་ཚིག་གི་གསུང་ངོ་། །ཐིག་ལེ་ཞེས་བྱ་
བ་ནི། སྤྲོས་པ་མེད་པ་ལ་བརྗོད་དུ་མེད་པའི་ཕྱིར་དོན་གྱི་གསུང་ངོ་། །རྡོ་རྗེ་་


ཡེ་ཤེས་དཀྱིལ་འཁོར་ལྡན་ཞེས་བྱ་བ་ནི། མ་བརྗོད་པར་ཡེ་ཤེས་ཀྱི་རིགས་པ་སྣ་་
ཚོགས་ཀྱིས་ཐམས་ཅད་གསལ་བར་བརྡའ་སྤྲོད་པའི་ཕྱིར་རིག་པའི་གསུང་ངོ་། །
རྡོ་རྗེ་སྒྲ་ཆེན་མཐའ་ཡས་པའི་ཞེས་བྱ་བ་ནི། སྒྲ་གཅིག་ཡན་ལག་མང་པོར་གྲགས་
པའི་ཕྱིར་ཚངས་པའི་གསུང་ངོ་། །རྡོ་རྗེ་རྒྱལ་པོ་ཐིག་ལེ་ཆེ་ཧོ་ཞེས་བྱ་བ་ནི།
ཚིག་མེད་པ་ཉིད་བརྗོད་པ་དང་འདྲ་བར་གསལ་བ་ནི། གསུང་གི་རབ་ཡིན་པའི་
ཕྱིར་ཡི་གེ་མེད་པའི་གསུང་ངོ་། །ཨོཾ་སྐུ་གསུང་ཐུགས་ཀྱི་རྫོགས་པ་ཆེ། །ཡོན་་་་
ཏན་འཕྲིན་ལས་ཀུན་ཏུ་རྫོགས་ཞེས་བྱ་བ་ནི། ཐུགས་ལྔ་ལ་བསྟོད་པ་སྟེ། སྟོང་
པ་ཉིད་དང་། སོ་སོར་རྟོགས་པ་དང་། མེ་ལོང་ལྟ་བུ་དང་། མཉམ་པ་་་་་
ཉིད་དང་། བྱ་བ་གྲུབ་པ་ཞེས་བྱ་བའི་ཡེ་ཤེས་ལྔ་པོ་ཉིད་ལ་སྐུ་གསུང་ཐུགས་ཡོན་
ཏན་འཕྲིན་ལས་ལྔ་རྫོགས་ལ། དེ་ལས་མ་བརྩལ་བར་སྐུ་ལ་སོགས་པར་རང་སྣང་
བའི་ཕྱིར། ཡེ་ནས་ལྷུན་རྫོགས་ཀུན་ཏུ་བཟང་། །ཞེས་གསུངས་སོ། །འདུས་
པའི་ཚོགས་ཆེན་ཐིག་ལེ་ཆེ་ཞེས་བྱ་བ་ནི། དེ་བས་ན་ལྔ་གཉིས་སོ་དེ་དག་རྒྱུ་ནས་
ཐ་མི་དད་པའི་ཕྱིར་གནས་སྐབས་ཀྱི་སྣང་བ་ཁོ་ནའོ། །ཨོཾ་མི་དམིགས་སྒྱུ་འཕྲུལ་
མཉམ་པའི་དབྱིངས་ཞེས་བྱ་བ་ལ་སོགས་པ་ནི། ཡོན་ཏན་ལྔ་ལ་བསྟོད་པ་སྟེ།
མི་དམིགས་པའི་རིག་པ་ཉིད་སྒྱུ་འཕྲུལ་སྣ་ཚོགས་སུ་རང་སྣང་བས་སྣང་སྟོང་གཉིས་
སུ་མེད་པ་མཉམ་པ་ཉིད་ཀྱི་དབྱིངས་ལ་ཕྱི་ནང་དང་རྒྱ་ཆེ་ཆུང་གཞལ་དུ་མེད་པའི་
གཞལ་ཡས་ཁང་ངོ་། །མཐའ་ཡས་ཀུན་ཏུ་ཞེས་བྱ་བ་ནི། དྲུག་པའི་ཞིང་ལ་་་་
མཐའ་ཐུག་པ་མེད་པའི་ཕྱིར་ཞིང་ཁམས་སོ། །སྣ་ཚོགས་འཕྲོ་ཞེས་བྱ་བ་ནི་འོད་་
ཟེར་རོ། །མཐའ་ཡས་ཀུན་ནས་ལྷུན་གྱིས་ཐིམ་ཞེས་བྱ་བ་ནི། མཐའ་ཡས་པའི་
འདོད་ཡོན་རིལ་མྱོང་བ་མེད་པའི་ཚུལ་གྱིས་མྱོང་བ་ནི། ལོངས་སྤྱོད་ཁོ་ནའོ། །
སྣ་ཚོགས་སྐུ་གསུང་ཐུགས་ཆེན་པོ་ཞེས་བྱ་བ་ནི། སྟོབས་དང་མི་འཇིགས་པ་ཉིད་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
སེང་ཁྲི་ལ་སོགས་པར་སྣང་བའི་ཕྱིར་དེ་དག་སྐུ་གསུང་ཐུགས་ལས་མི་གཞན་པ་སྟེ།
ཁྲི་རྣམས་སོ། །ཨོཾ་ཕྱོགས་བཅུ་འཇིག་རྟེན་རྡུལ་སྙེད་དུ། རྒྱ་བའི་དོན་རྣམས་
རྡུལ་ཕྲན་བསམ་ཡས་ཀྱིས་ཞེས་བྱ་བ་ནི། འཕྲིན་ལས་ལྔ་ལ་བསྟོད་པ་སྟེ། ཞིང་
མཐའ་ཡས་པ་རྣམས་ནི་དག་པ་དང་། མ་དག་པ་དང་། བར་མ་གསུམ་དུ་
འདུས་སོ། །འཕྲིན་ལས་མཐའ་ཡས་པ་ནི། ཞི་རྒྱས་དབང་དྲག་ཏུ་འདུས་སོ། །
སྤྲུལ་པ་མཐའ་ཡས་པ་ནི། ཞི་བ་དང་ཁྲོ་བོ་རྣམས་ཀྱི་ཚུལ་ཞེས་བྱ་བར་གསུངས་སོ།
སྐད་ཅིག་ཡུད་ལ་ལྷུན་གྱིས་གྲུབ་ཅེས་བྱ་བ་ནི། དེ་དག་གིས་དེ་དག་དུ་ཡུད་ཙམ་
གྱིས་སོང་བ་མེད་པར་ཁྱབ་ནས། དེ་དག་བྱ་བ་རྫོགས་པའི་སྐད་ཅིག་གིས་མ་་་
བརྩལ་བར་ཟིན་པའི་ཕྱིར། ལྷུན་གྱིས་གྲུབ་པའི་འཕྲིན་ལས་དང་ལྔའོ། །ཞེས་
བྱ་བ་ཁོ་ནའོ། །ཨོཾ་ཐམས་ཅད་མ་ལུས་སྐུ་གསུང་ཐུགས། །ཞེས་བྱ་བ་ནི། དེ་
དག་གིས་མཚོན་ནས་དངོས་པོ་གཉིས་ཀྱིས་སྡུས་པ་རིལ་ཡང་། སྐུ་གསུང་ཐུགས་
ཡོན་ཏན་འཕྲིན་ལས་ལྔར་གནས་པའོ། །ཞེས་བྱའོ། །སྐུ་གསུང་ཐུགས་ཀྱི་བདག་
ཉིད་ཆེ་ཞེས་བྱ་བ་ནི། གང་ཆེན་པོ་མཚོ་ལྔ་ཡང་དེ་དག་ལྔའི་ངོ་བོ་ཁོ་ནའི་ཕྱིར་
རོ༑ །སྐུ་གསུང་ཐུགས་ཀྱིས་ཀུན་ཏུ་ཁྱབ་ཅེས་བྱ་བ་ནི། གང་ཆེན་པོ་མཚོ་ལྔ་་
ཡང་དེ་དག་གི་ངོ་བོ་ཉིད་ཁོ་ནའི་ཕྱིར་རོ། །སྐུ་གསུང་ཐུགས་ཀྱིས་ཀུན་ཏུ་ཁྱབ་་་
ཅེས་བྱ་བ་ནི། དེ་དག་ཉིད་ཀྱང་ཕན་ཚུན་ཐ་མི་དད་པའི་ཕྱིར་རོ། །མཉེས་པ་
ཞེས་བྱ་བ་ནི་བཤད་ཟིན་ཏོ།། །།་
ལེའུ་བཅུ་བཞི་པ་ཁོང་ཁྲོལ་དུ་བཤད་པའོ། །།
དེ་ནས་ཁྲོ་བོའི་དཀྱིལ་འཁོར་བསྟན་པའི་ཕྱིར། དེ་ནས་ཞེས་བྱ་བ་ལ་་་
སོགས་པ་གསུངས་སོ། །སྤྱིར་རྒྱུད་འདི་ལས་དཀྱིལ་འཁོར་རྣམ་པ་བདུན་ལས།


ལྷག་པའི་དཀྱིལ་འཁོར་རྣམ་པ་གཉིས་དང་། ཚོགས་ཀྱི་དཀྱིལ་འཁོར་དང་།
རང་བཞིན་ལྷུན་གྱིས་གྲུབ་པའི་དཀྱིལ་འཁོར་རྣམས་ལ། ཞི་ཁྲོ་གཉིས་གཉིས་སུ་
སྟོན་པ་ལས། དེ་ཡན་ཆད་དུ་ཞི་བའི་དཀྱིལ་འཁོར་རྣམས་ལ་སོགས་པ་དང་།
ཁྲོ་བོའི་ཚོགས་དང་། ལྷག་པའི་གཟུགས་བརྙན་ཟུར་ཙམ་བསྟན་ནས། འདི་
ནས་མར་ཁྲོ་བོའི་དཀྱིལ་འཁོར་ལས། ལེའུ་འདིས་ཁྲོ་བོ་རང་བཞིན་གྱི་དཀྱིལ་
འཁོར་བསྟན་ཏེ། དེ་བཞིན་གཤེགས་པ་ཐམས་ཅད་ཀྱི་བདག་པོ་ཞེས་བྱ་བ་ནི།
དེ་བཞིན་གཤེགས་པ་ཐམས་ཅད་ནི་རིགས་ལྔ་རུ་འདུས་ལ། ལྷའི་བདག་པོ་ནི་
རྒྱལ་བ་དྲུག་པའོ། །།སངས་རྒྱས་ཐམས་ཅད་ཀྱི་ངོ་བོ་ཉིད་ཀྱིས་ཞེས་བྱ་བ་ནི་ཞི་
ཁྲོའི་སངས་རྒྱས་ཀྱི་དཀྱིལ་འཁོར་ཐམས་ཅད་གཅིག་དང་དུ་མར་བྲལ་བའི་ཚུལ་
གྱིས་ལྷུན་གྱིས་གྲུབ་པས། དྲུག་པ་ཐམས་ཅད་ཀྱི་ངོ་བོ་ཉིད་ཁོ་ན་སྟེ། སངས་་
རྒྱས་ཀུན་གྱི་སྤྱི་གཟུགས་ཅན་ཞེས་བྱའོ། །དེ་བས་ན་ཁྲོ་བོར་བོར་ཡང་སྣང་བའི་
ཕྱིར༑ ཁྲོ་བོའི་དཀྱིལ་འཁོར་དུ་མངོན་པར་འདུ་མཛད་དེ། ཁྲོ་བོ་ལ་རྣམ་པ་
གསུམ་སྟེ། དེ་ལ་ཤེས་རབ་ཆེན་པོའི་ཁྲོ་བོ་ནི། སྒྱུ་འཕྲུལ་རྡོ་རྗེ་ལས། ཡང་་
དག་ཤེས་རབ་ཆེན་པོ་ནི། མཚན་མ་འཇོམས་ཕྱིར་ཁྲོ་བོའི་མཆོག །ཅེའོ། །
ཡེ་ཤེས་ཆེན་པོའི་ཁྲོ་བོ་ནི། རྒྱས་པའི་རྒྱུད་ལས། རང་རིག་ཡེ་ཤེས་རྒྱལ་པོ་ཡིས།།
ཕྱོགས་བཅུའི་ཁམས་རྣམས་དབང་བསྡུས་ནས། །ཀུན་ཀྱང་མི་དམིགས་དབྱིངས་སུ་
ཐིམ༑ །ཐམས་ཅད་ཁྲོ་བོའི་ཚོགས་སུ་འགྱུར་ཞེའོ། །ཕྱག་རྒྱ་ཆེན་པོའི་ཁྲོ་བོ་ནི།
འོག་ནས་འཆད་པ་སྟེ། འདི་དག་གདུལ་བྱའི་ངོ་བོ་ལ་སྣང་ཡང་། རྩོལ་བར་་
ཐལ་བ་མེད་དོ། །ཅིའི་ཕྱིར་ཞེ་ན། ཞེས་བྱ་བ་ནི། གཏན་ཚིགས་ཀྱི་དྲི་བ་་་་་
དགོས་པ་ཚོལ་བ་སྟེ། གང་སྙམ་པ་ལ། བདག་ཏུ་རྨོངས་པ་ཞེས་བྱ་བ་ལ་་་་
སོགས་པ་གསུངས་ཏེ་ཀུན་ཏུ་བརྟགས་པ་ལས་བྱུང་བའི་མ་རིག་པ་ལས་ལས་སྣ་་་
  



་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

ཚོགས་སུ་སྣང་བའོ། །བརྟགས་པ་ལ་མངོན་པར་ཞེན་པ་བྱ་བ་ནི། ཀུན་
བརྟགས་གཉིས་ལ་ཞེན་པ་སྟེ། སྤྱིའི་མཚན་ཉིད་ལ་རང་གི་མཚན་དུ་མཐོང་བའོ། །
ཡང་དག་པའི་ལམ་དང་བྲལ་བ་དག་ནི་ཞེས་བྱ་བ། ལུང་མན་ངག་གིས་མ་ཟིན་་
པའི་བསྐྱེད་རྫོགས་རྣམ་པ་གཉིས་ཁོ་ན་སྟེ། གང་ལ་དེ་དག་མེད་པའོ། །དག་་
ཅེས་བྱ་བ་ནི། ངོ་བོ་སྟོན་པ་སྟེ། སྔོན་སྐལ་པ་སྔ་མ་ལ་བྱུང་བའི་དགེ་སློང་ནག་
པོའོ༑ །དེ་ཅི་ཞིག་སྙམ་པ་ལ། གབ་པའི་གསང་བ་མ་རྟོགས་པར་ཞེས་བྱ་བ་ནི།
རང་བཞིན་གསང་བའི་སྙིང་པོའོ། །སྦས་པའི་གསང་བ་ལ་མངོན་པར་འཆེལ་་་་་་
ནས་ཞེས་བྱ་བ་ནི། ལམ་གྱི་རྒྱུད་ལས་བྱུང་བའི་སྟན་འགན་ལ་སོགས་པ་སྒྲ་ཇི་་་་
བཞིན་པར་བཟུང་ནས་རྒྱུན་དུ་སྤྱོད་པའོ། །རྒྱུ་དང་འབྲས་བུ་ལ་རྨོངས་པ་ཞེས་བྱ་
བ་ནི། མི་དགེ་བའི་རྣམ་པར་སྨིན་པ་མི་ཤེས་པའོ། །སྲིད་པའི་ས་བོན་རྩུབ་མོ་
ཞེས་བྱ་བ་ནི། ལས་ངན་པ་དང་ཉོན་མོངས་པ་རང་ཁོ་ནའི་བག་ཆགས་རྣམས་སོ།།
མཚམས་མེད་པ་ཞེས་བྱ་བ་ནི་སྡུག་བསྔལ་བར་མི་འཆད་པའོ། །རབ་ཏུ་ཚ་བ།
ཞེས་བྱ་བ་ལ་སོགས་པ་ནི་གོ་སླ་སྟེ་བརྒྱད་ཅེས་བྱ་བ་ནི། ཡང་སོས་དང་། ཐིག་
ནག་དང་། སྡུད་འཇོམས་དང་། ངུ་འབོད་དང་། ངུ་འབོད་ཆེན་པོ་དང་།
དམྱལ་བ་ཆེན་པོ་དང་། རབ་ཏུ་ཚ་བ་དང་། མནར་མེད་པའོ། །ཤིན་ཏུ་་་་
གྲང་བ་བརྒྱད་ཅེས་བྱ་བ་ནི། ཆུ་བུར་ཅན་དང་། །ཆུ་བུར་རྡོལ་པ་དང་། སོ་
ཐམ་ཐམ་དང་། ཨ་ཆུ་ཆུ་དང་། ཀྱི་ཧུད་ཟེར་བ་དང་། ཨུད་པ་ལ་ལྟར་གས་
པ་དང་། པདྨ་ལྟར་གས་པ་དང་། གས་པ་ཆེན་པོའོ། །འཇིག་རྟེན་གྱི་
ཁམས་བརྒྱུད་ཅིང་ཞེས་བྱ་བ་ནི། གནས་འཇིག་ན་གཞན་དུ་འཕོ་བའོ། །དེ་
ནས་རྣམ་པར་སྨིན་པ་དེ་ཟད་པ་དང་། ཞེས་བྱ་བ་ནི། བསད་པ་དང་།
བརྡེག་་པ་དང་། རང་ཀ་མའི་འཕྲིན་ལས་དང་། གདུག་པ་དང་། དམ་


ཚིག་ཅན་ལ་ངན་དུ་སེམས་པ་དང་། ཆེ་བས་དྲེགས་པ་ལ་སོགས་པ་ནི་རྣམ་པར་
སྨིན་པའི་འབྲས་བུའོ། །ཡི་དྭགས་ཞེས་བྱ་བ་ལ་སོགས་པ་ནི་གོ་སླ་སྟེ། འདོད་
པའི་དངོས་པོ་རྣམས་ཡིད་དུ་མི་འོང་བ་ཞེས་བྱ་བ་ནི། ཅི་འང་ངན་སྐྱུགས་སུ་་་་
མཐོང་བ་སྟེ། ཕྱིའི་སྒྲིབ་པ་ཅན་ཞེས་བྱའོ། །གདུག་ཅིང་རྩུབ་པའི་དངོས་པོ་་་
ཞེས་བྱ་བ་ནི། ཅི་ཟོས་པ་ཁྲོ་ཆུ་དང་། ལྕགས་ཙན་ དུ་གྱུར་པ་སྟེ། མེ་ལྕེའི་
འཁོར་ལོ་ཅན་ཞེས་བྱའོ། །ཡོད་མེད་པར་འགྱུར་ཞེས་བྱ་བ་ཡང་ཕྱིའི་སྒྲིབ་པ་ཅན་
ཏེ༑ བཟའ་བར་མཐོང་ནས་བགྲོད་པས་མེད་པའོ། །ལུས་དང་ཡན་ལག་དང་
དབང་པོ་མི་མཚམ་པ་ཞེས་བྱ་བ་ནི། ལུས་རི་བོ་ཙམ་ལ་ཁ་ཁབ་མིག་ཙམ་པ་སྟེ།
ནང་གི་སྒྲིབ་པ་ཅན་ཞེས་བྱའོ། །དེ་ནས་ལུས་ཀྱི་སྒྲིབ་པ་རྩུབ་པོའི་རྣམ་པར་སྨིན་
པ་ཞེས་བྱ་བ་ནི། ནོར་ཟས་ལ་བརྐམ་པ་དང་། འཇུངས་པ་དང་། བརྣབ་་
སེམས་དང་། མཆོད་པའི་ལོངས་སྤྱོད་ལ་རྔམ་པ་དང་། གསོག་འཇོག་བྱས་པ་
ལ་སོགས་པའི་རྣམ་པར་སྨིན་པའོ། །སྔོན་གྱི་སྲིད་པས་འཚམས་སྦྱར་ནས་ཞེས་བྱ་
བ་ནི་སྔོན་ཁྲོ་བོ་དབུའ་དང་ཕྱག་མང་པོ་དང་། འཕྲ་མེན་མ་ལ་སོགས་པར་ཡིད་
ལ་བྱས་ནས་ལས་རླང་པོ་བྱས་པའི་རྒྱུ་མཐུན་པའི་འབྲས་བུའོ། །ཡི་དྭགས་ཀྱི་སྲིན་
པོ་ཆེན་པོ་ཞེས་བྱ་བ་ལ་སོགས་པ་ནི་བདུད་རང་གི་ངོ་བོ་སྟེ་གོ་སླའོ། །ང་རོ་དང་
དྲི་དང་ཞེས་བྱ་བ་ལ་སོགས་པ་ནི་དེའི་ལས་ཀྱི་སྦྱོར་བ་ཐམས་ཅད་ལ་དགོད་པའོ། །
དེ་སྔོན་རྟེན་པའི་སྟོབས་ཞེས་བྱ་བ་ནི། སྔོན་ཐེག་པ་ཆེན་པོར་སེམས་བསྐྱེད་ནས་
ཕྱོགས་སུ་སྤྱོད་པའོ། །ཐུགས་རྗེས་འདུལ་བར་གྱུར་ཏེ་ཞེས་བྱ་བ་ནི། སྔོན་སྤྱོད་
ཀྱི་དུས་བབ་པའོ། །དེ་ནས་དེ་བཞིན་གཤེགས་པ་ཆེ་བའི་རྡོ་རྗེ་བཀོད་པའི་སྒྱུ་་་་
འཕྲུལ་དྲ་བ་ཞེས་བྱ་བ་ལ་སོགས་པ། བདུད་འདུལ་བའི་གླེང་གཞི་རང་གི་ངོ་བོ་་
ལ་དོན་གསུམ་སྟེ། ཆོ་འཕྲུལ་རྨད་དུ་བྱུང་བ་དང་། དཀྱིལ་འཁོར་རྨད་དུ་བྱུང་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
བ་དང་། འཕྲིན་ལས་རྨད་དུ་བྱུང་བའོ། །དེ་ལ་ཆོ་འཕྲུལ་རྨད་དུ་བྱུང་བ་ལ་
དོན་རྣམ་པ་དྲུག་ལས། འདི་ནི་ཏིང་ངེ་འཛིན་གྱི་ཆོ་འཕྲུལ་ཏེ། རྡོ་རྗེ་བཀོད་་
པ་ཞི་བའི་དཀྱིལ་འཁོར་རྣམས་ཀྱིས་ཞེས་བྱ་བའོ། །རྡོ་རྗེ་བདག་པོ་ཞེས་བྱ་བ་ནི་
རིགས་ཀྱི་བདག་པོ་ཀུན་ཏུ་བཟང་པོའོ། །ཁྲོ་བོའི་རྒྱལ་པོ་དཀྱིལ་འཁོར་སྤྲིན་ཆེན་
པོ་ཞེས་བྱ་བ་ནི། ཁྲོ་བའི་དཀྱིལ་འཁོར་ཐམས་ཅད་ཀྱི་རྩ་བ། རིགས་ལྔའི་ཧེ་་
རུ་ཀའི་ཡང་རྒྱལ་པོ་ཆེ་མཆོག་གི་སྐུ་སྣང་བར་བྱེད་པའི་ཏིང་ངེ་འཛིན་དེ་ལ་དེ་སྐད་
ཅེས་བྱའོ། །དེ་བཞིན་ཉིད་ཀྱི་དབྱིངས་ནས། ཁྲོ་མོ་དབང་ཕྱུག་མའི་སྐུ་མངོན་
དུ་ཕྱུང་སྟེ་ཞེས་བྱ་བ་ནི། འདི་ནས་མར་དཀྱིལ་འཁོར་བཞི་ལས། ཆེ་མཆོག་་་་
ལོངས་སྤྱོད་ཆེན་པོའི་དཀྱིལ་འཁོར་བསྟན་ཏེ། ཨ་ནི་སྐྱེ་མེད་དེ་བཞིན་ཉིད་ཅེས་
གསུངས་པའི་ཕྱིར། དེ་བཞིན་ཉིད་ནི་ཀུན་ཏུ་བཟང་མོ་ཉིད་ཁོ་ན་སྟེ། དེ་ཉིད་
ཁྲོ་མོར་སྣང་བའོ། །གཞན་ནི་གོ་སླའོ། །གཉིས་སུ་མེད་པ་འཁྲིལ་པའི་དགྱེས་་
པས་ཐིམ་ནས་ཞེས་བྱ་བ་ནི། ལ་ལའི་གཞུང་གིས་སྐུ་ཉིད་ཡོངས་སུ་གྱུར་པའི་བྱང་
ཆུབ་སེམས་ལས་ཁྲོ་བོ་སྤྲོས་ནས་ཕྱིས་འཁོར་དུ་སྣང་བར་ཡང་འཆད་དེ། འདིར་
ཉི་ཟླ་གཉིས་སུ་མེད་པ་ནི་ཐིམ་པ་ཞེས་བྱའོ། །དེ་ཉིད་དཀྱིལ་འཁོར་ཐམས་ཅད་་
ཀྱི་རྒྱུའི་ཕྱིར། བྱང་ཆུབ་སེམས་ཀྱི་སྤྲིན་ལས་ཞེས་གསུངས་སོ། །ཧཱུཾ་ཧཱུཾ་ཧཱུཾ་ཞེས་་
བྱ་བ་ལ་སོགས་པ་ནི་ཀུན་བརྗོད་པའི་ཆོ་འཕྲུལ་ལོ། །ཞེས་བརྗོད་པས་འཇིག་
རྟེན་དྲུག་གི་ཕྱོགས་བཅུ་ཞེས་པ་ལ་སོགས་པ་ནི། སྤྲུལ་པ་རྫུ་འཕྲུལ་གྱི་ཆོ་འཕྲུལ་ལོ། །
འཇིག་རྟེན་དྲུག་གི་ཕྱོགས་བཅུ་ཐམས་ཅད་ཅེས་བྱ་བ་ལ་སོགས་པ་ནི། བྱིན་གྱིས་
བརླབས་ཀྱི་ཆོ་འཕྲུལ་ལོ། །འཇིག་རྟེན་དྲུག་གི་ཕྱོགས་བཅུ་སྟོང་ཁམས་ཐམས་་་་་
ཅད་ཅེས་བྱ་བ་ལ་སོགས་པ་ནི། ཆོས་ཀྱིས་སྣང་བའི་ཆོ་འཕྲུལ་ལོ། །དབང་ཆེ་
བ་ཞེས་བྱ་བ་ནི་མ་ཧ་དེ་བའོ། །གཟི་བརྗིད་ཆེ་བ་ཚངས་པའོ། །མཐུ་ཆེ་བ་་


ཁྱབ་འཇུག་གོ། །བརྒྱལ་རབ་ཏུ་བརྒྱལ་ཀུན་ཏུ་བརྒྱལ་ཞེས་བྱ་བ་ལ་སོགས་པ་ནི།
ཁམས་འཁྲུགས་ནས་ལུས་འགྱེལ་ཏེ། སེམས་མྱོས་པར་གྱུར་པའོ། །ལ་ལའི་་
གཞུང་གི་སྐབས་འདིར་ཁམས་གསུམ་དུར་ཁྲོད་ཀྱི་གཞལ་ཡས་ཁང་དུ་བརླབ་ཏེ་་་་་
དྲེགས་པ་རྣམས་གདན་དུ་མཛད་པ་སྟོན་པའོ། །དེ་ནས་བཅོམ་ལྡན་འདས་་་་
དགྱེས་པ་ཆེན་པོ་ཞེས་བྱ་བ་ལ་སོགས་པ་ནི། སྤྲུལ་པ་ཆེན་པོའི་དཀྱིལ་འཁོར་སྟོན་
ཏོ༑ །དུར་ཁྲོད་ཀྱི་བདག་པོ་དྲེགས་པ་ཁྱོ་ཤུག་ཅེས་བྱ་བ་ནི། རུ་དྲ་ཕོ་མོའོ། །
ཁྲོ་བོའི་དཀྱིལ་འཁོར་སྤྲིན་ཕུང་ཞེས་བྱ་བ་ནི། དང་པོ་བྱང་ཆུབ་སེམས་ཡེ་ཤེས་་་
ལྔའི་ཁྱད་པར་ལས་འཕྲོས་པ་སྟེ་སླར་ཡང་རིགས་བཞིན་དུ་འདུས་པའོ། །དེ་ནས་
དྲེགས་པ་ཆེན་པོ་ལ་སོགས་པ་གཏུམ་པའི་སེམས་ཀྱིས་ཞེས་བྱ་བ་ལ་སོགས་པ་ནི།
འཕྲིན་ལས་རྨད་དུ་བྱུང་བ་ལ་གཉིས་སམ། འཕྲིན་ལས་ཀྱི་ངོ་བོ་སྟེ། འབྲུ་ནི་
གོ་སླའོ། །དབུ་དགུ་ཕྱག་བརྒྱད་ཅེས་བྱ་བ་ནི། ཧེ་རུ་ཀ་དགུ་ཀློང་རྔམ་པའི་་་་་
ཞལ་དུ་གསོལ་བ་དང་། སྒྲོལ་བྱེད་གིང་བཅོ་བརྒྱད་ཀྱི་ཕྱག་གིས་སྒྲོལ་བའི་ཕྱིར་རོ།།
ཧཱུྃ་ཧཱུྃ་ཧཱུྃ་ནི་སྡུད་པའོ། །ཧ་ཧ་ཧ་ནི་རྔམ་པའི་ཕྱིར་རོ། །ཁ་ཁ་ཁ་ནི་གསོལ་བའི་
ཕྱིར་རོ། །སྙིང་ཆུང་བ་ནི་སེམས་བརྩད་གཅད་པའི་ཕྱིར་རོ། །དབང་པོ་ཕྱུང་
བ་ནི་སྒོ་དགག་པའི་ཕྱིར་རོ། །ནང་གྲོལ་དྲངས་པ་ནི་མངོན་པར་ཞེན་པ་དག་་་་་
པར་བྱ་བའི་ཕྱིར་རོ། །ཡན་ལག་གཅད་པ་ནི་ལས་གཅད་པའི་ཕྱིར་རོ། །ཁྲག་
འཐུངས་པ་ནི་འདོད་ཆགས་ཟད་པའི་ཕྱིར་རོ། །རུས་པ་འཆོས་པ་ནི་ཞེ་སྡང་དག་
པའི་ཕྱིར་རོ། །དེ་ནས་ཧཱུཾ་ཧཱུཾ་ཞེས་པ་ལ་སོགས་པ་ནི། ངོ་བོ་སྡུད་པའི་ཆོ་འཕྲུལ་
གཉིས་ལས། སྡུད་པའི་ཆོ་འཕྲུལ་ནི། ཕྱོགས་བཅུ་འཇིག་རྟེན་གྱི་ཁམས་ནམ་་
མཁའ་དང་བཅས་པ་ཡུངས་འབྲུ་གཅིག་ཙམ་དུ་ཆུད་པར་བསྡུས་སོ། །ཞེས་བྱ་བ་
ནི༑ དྲེགས་པ་རྣམས་ཀྱི་རྣམ་པར་ཤེས་པ་ཧཱུཾ་དུ་བསྡུས་པ་སྟེ། རྒྱུ་དེས་ཆོས་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
ཐམས་ཅད་སེམས་སུ་གཅིག་པར་མཐོང་བའོ། །གཞན་ནི་གོ་སླའོ། །དེ་ནས་
བཅོམ་ལྡན་འདས་དགྱེས་པ་ཆེན་པོ་ཞེས་བྱ་བ་ལ་སོགས་པ་ནི། ཡོངས་སུ་རྫོགས་
པའི་དཀྱིལ་འཁོར་བསྟན་ཏེ། འདུལ་བའི་ཐབས་ཀྱིས་ཡང་རིགས་ལྔའི་འཇིགས་་
བྱེད་ཆེན་པོར་སྣང་བར་བྱས་ནས་ཞེས་བྱ་བ་ནི། ཆེ་མཆོག་གི་སྐུ་ཉིད་མ་མོ་
རྣམས་ཀྱི་ངོ་ལ་རིགས་ལྔར་སྣང་བ་སྟེ། གཉིས་ཀྱི་ཕྱིར་ཡང་ཞེས་བྱའོ། །དེ་
དག་ཀུན་ཀྱང་དགྱེས་པས་རོལ་པ་ཞེས་བྱ་བ་ལ་སོགས་པ་ནི། འཁོར་སྡུད་པའི་ཆོ་
འཕྲུལ་གྱི་བྱ་བའོ། །འབྲུ་ནི་གོ་སླ་བའོ། །དེ་ནས་དགྱེས་ཏེ་ཧ་ཞེས་བརྗོད་པས།
ཞེས་བྱ་བ་ལ་སོགས་པ་ནི། ངོ་མཚར་ཚོགས་ཀྱི་དཀྱིལ་འཁོར་བསྟན་ཏོ། །
དཀར་མོ་ཞེས་བྱ་བ་ནི་ཞི་བའི་ལས་ཀྱི་ཕྱིར་རོ། །རྐུན་མོ་ནི་དབང་གི་ཕྱིར་རོ། །
རྨོངས་མོ་ནི་ཞི་བའི་ལས་ཀྱི་ཕྱིར་རོ། །ཐལ་བྱེད་ནི་དྲག་པོའི་ལས་ཀྱི་ཕྱིར་རོ། །
སྦོས་མོ་ནི་ཡོན་ཏན་གྱིས་རྒྱས་པའི་ཕྱིར་རོ། །གཏུམ་མོ་ནི་དྲག་པོའི་ཕྱིར་རོ། །
དམེ་ཤ་ཅན་ནི་གང་ཡང་གྲུབ་པའི་ཕྱིར་རོ། །མ་ཚོགས་མ་ནི་འཕེལ་བར་བྱེད་་་་
པའི་ཕྱིར་རོ། །ངོ་མཚར་དང་ཞེས་བྱ་བ་ནི་རྔམ་ཞིང་དམ་པའི་ཕྱིར་རོ། །སེང་
གདོང་ནི་ཐམས་ཅད་ཟིལ་གྱིས་གནོན་པའི་ཕྱིར་རོ། །སྟག་གདོང་ནི་དཔའ་་་་་་་
བརྟུལ་གྱིས་ལས་དྲག་པའི་ཕྱིར་རོ། །ཝ་ནི་ཐབས་མཁས་པས་ཕུང་པོའི་བདུད་་་་་
དག་པའི་ཕྱིར་རོ། །ཁྱི་གདོང་ནི་ལྷའི་བུའི་བདུད་འཇོམས་པའི་ཕྱིར་རོ། །
གཞད་གདོང་ནི་ཤེས་བྱ་བ་ལ་ཐོགས་པ་མེད་པའི་ཕྱིར་རོ། །དུར་བྱ་ནི་འཁོར་བ་
དང་དུ་ལེན་པའི་ཕྱིར་རོ། །ལུག་གདོང་ནི་གདུལ་བྱ་ཕྲ་བ་ཡང་མི་འདོར་བའི་་་་་
ཕྱིར་རོ། །རྡོ་རྗེ་བསྲིངས་འགྲོ་མ་ནི་རྟ་གདོང་མ་སྟེ་འཁོར་བ་མི་གཏོང་བའོ། །
གདོང་མོ་ནི་ཕག་གི་གདོང་པ་སྟེ་འཕྲིན་ལས་གདོང་ཚུགས་སུ་བྱེད་པའི་ཕྱིར་རོ། །
འཇིག་རྟེན་མ་ནི་དྲེད་གདོང་མ་སྟེ་ཐམས་ཅད་བསྲེག་པར་བྱེད་པའི་ཕྱིར་རོ། །རོ་


ལངས་མ་ནི་སྤྱང་གདོང་མ་སྟེ་ཁམས་གསུམ་སླར་འཚོ་མ་ཞེས་བྱའོ། །དེ་ནས་་
བཅོམ་ལྡན་འདས་དགྱེས་པ་ཆེན་པོ་ཞེས་བྱ་ལ་སོགས་པ་ནི། འཕྲིན་ལས་ཀྱི་་་་
འབྲས་བུ་ལ་གཉིས་ལས་དྲེགས་པ་རྣམས་གནས་སྟོབས་པའོ། །བདུད་རྩི་འབྱུང་་
བ་ཞེས་བྱ་བ་ནི་དྲི་ཆེན་ནོ། །ཨོཾ་བཛྲ་མ་ཧཱ་ཨ་མྲི་ཏ་ཞེས་བྱ་བ་ནི། རྡོ་རྗེ་བདུད་
རྩི་ཆེན་པོ་སྟེ། གཅིག་ཀྱང་ལྔ་ལྔ་དང་ལྡན་པའོ། །མ་ཧཱ་གྲོ་ཏ་ཞེས་བྱ་བ་ནི།
ཁྲོ་བོ་ཆེན་པོ་སྟེ་འོག་ནས་འབྱུང་བའི་སྨེ་བརྩེགས་སོ། །ཨེ་ཨེ་ཨཾ་ཞེས་བྱ་བ་ནི།
ལན་གསུམ་བྱིན་ནས་དབང་བསྐུར་བ་ཁོ་ནའོ། །སྐུ་འབར་བ་ཆེན་པོའི་དཀྱིལ་་་་་
འཁོར་ན་བཞུགས་པར་མཐོང་ངོ་། །ཞེས་བྱ་བ་ནི། བསམ་ཡས་ལྷུན་གྱིས་གྲུབ་
པའི་ཏིང་ངེ་འཛིན་ལྟར་མཐོང་བའོ། །སོ་སོར་སྣང་བ་དུས་གཅིག་ཏུ་བཏུལ་བར་
གྱུར་ཏོ། །ཞེས་བྱ་བ་ནི། སྤྲུལ་པ་རྡུལ་ཕྲན་གྲངས་མེད་ཀྱི། །སྐད་ཅིག་ཡུད་
ལ་ལྷུན་གྱིས་གྲུབ་ཅེས་བྱ་བ་སྟེ། ཐ་དད་པར་སྣང་བས་དོན་གྲུབ་པའོ། །དེ་་་་
ནས་དེ་དག་གི་ཆུང་མའི་ཚོགས་རྣམས་དང་ཞེས་བྱ་བ་ལ་སོགས་པ་ནི་འཕྲིན་ལས་་
རྨད་དུ་བྱུང་བའི་འབྲས་བུ་ལ་གཉིས་ལས་འཁོར་དམ་ལ་བཏགས་ཏེ་བསྟན་པ་ཡུན་
དུ་གནས་པར་བྱ་བའོ། །ལེའུ་བཅོ་ལྔ་པ་དཀའ་བ་བཤད་པའོ།། །།
དེ་ནས་ལྷག་པའི་ཏིང་ངེ་འཛིན་གསུང་གི་དཀྱིལ་འཁོར་བསྟན་པའི་ཕྱིར།
དེ་ནས་ཞེས་བྱ་བ་གསུངས་ཏེ། དམ་ཚིག་གིས་གྲུབ་པར་བྱ་བའི་ཕྱིར། ཞེས་བྱ་
བ་ནི། གསུང་གི་དམ་ཚིག་ནི་གསང་སྔགས་རྣམས་སོ། །ཡེ་ཤེས་རྔམ་པ་ཞེས་་
བྱ་བ་ནི་ཤིན་ཏུ་རྔམ་པའི་ང་རོ་དང་། ཆས་པས་གྲགས་པའོ། །ཨོཾ་སརྦ་ཏ་ཐཱ་་
ག་ཏ་་མ་ཧཱ་ཤྲཱི་ཧེ་རུ་ཀ་ཞེས་བྱ་བ་ནི་ཉིད་ཀྱི་སྙིང་པོའོ། །མ་ཧཱ་ཙཎ་ཌ་ནི་གཏུམ་
པོ་ཆེན་པོའོ། །སརྦ་དུ་སྟ་ན་སྡང་བ་ཐམས་ཅད་དོ། །ཏ་ཀ་ཧ་ན་ནི་གཏོགས་་


00


རྒྱུད་ཀྱི་རྒྱལ་པོ་ཆེན་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
ཤིག་རྒྱོབ་ཅིག་པའོ། །ད་ཧ་པ་ཙ་ནི་ཚོས་ཤིག་ཆོམས་ཤིག་པའོ། །ཧཱུྃ་ཧཱུྃ་ཧཱུཾ་ཕཊ་
ཅེས་བྱ་བ་ནི། སྡུས་ལ་སོང་ཅིག་པ་སྟེ། དེ་དག་གི་ཕྱིར་རྩ་བ་ལས་དང་བཅས་
པའི་སྔགས་ཁོ་ནའོ། །གཞན་ནི་གོ་སླའོ། །བློ་རྣམས་ནི་མ་མོ་རྣམས་ཀྱི་རྩ་བའི་
སྙིང་པོ་སྟེ། བསྐྱེད་པ་དང་བཟླས་པ་ནི་མི་ཉིད་ཀྱིས་གྲུབ་པའི་ཕྱིར། བཤད་པ་
ཉིད་དབྲལ་སྐད་དུ་གསལ་བའོ། །རུ་ལུ་རུ་ལུ་ཧཱུཾ་བྷྱོཿ་ཞེས་བྱ་བ་ནི། སྙན་གསན་
གསོལ་བའི་སྔགས་སོ། །ཨེ་ཧ་ཧི་ཨ་ན་ཡ་ཞེས་བྱ་བ་ནི་བསྐུལ་བའོ། །ཛཿཧཱུཾ་བཾ་
ཧོཿཞེས་བྱ་བ་ནི་རིམ་པར་སྤྱན་དྲངས་ནས་ནམ་མཁའ་ལ་བཞུགས་པའོ། །རཾ་
ཞེས་བྱ་བ་ནི། དངོས་སུ་མེ་དཔུང་གཉིས་འདྲེ་བ་སྟེ། ཤེས་རབ་ཀྱིས་འབྱོར་་་
བའི་ཕྱིར་རོ། །ཨོཾ་བཛྲ་ཀྲོ་ཏ་ས་མ་ཡ་ཧཱུཾ་ཞེས་བྱ་བ་ནི། རིག་པའི་མེ་ཏོག་དོར་
བ་སྟེ། ཡེ་ཤེས་སུ་གཅིག་པར་གསལ་བའོ། །ཨོཾ་ཁྲོ་ལ་ཁྲོས་པས་ཞི་མཛད་པ་་་་་
ཞེས་བྱ་བ་ལ་སོགས་པ་ནི། བསྐུལ་བ་སྟེ་བསྐུལ་བའི་ས་ལ་བཞེས་པའི་ཕྱིར་རོ། །
ཨོཾ་བཛྲ་ཀྲོ་ཏ་ས་མ་ཡ་སྟོམ། ཨོ་བཛྲ་ཀྲོ་ཏ་ས་མ་ཡེ་ཧོ། ཨོཾ་བཛྲ་ཀྲོ་ཏ་ས་མ་ཡ་་
ཕཊ་ཅེས་བྱ་བ་ནི། དམ་ཚིག་བསྐུལ་བས་དགྱེས་ནས་དྲག་པོའི་ཡིག་འབྲུ་མང་་་་
པོས་སྣོད་དག་པར་མཛད་པའོ། །དེ་ནས་ཕྱིའི་མཆོད་པ་དབུལ་བའི་ཕྱིར། ཨ་
ལི་ཨུ་ལི་ཏ་ལ་ཏ་པྲ་ཏི་ཞེས་བྱ་བ་ནི། བཟའ་བ་དང་བཏུང་བ་དང་། འབྲས་
བུ་རྣམས་དང་། བཅའ་བ་སྣ་ཚོགས་སྤྲོས་ལ་དབུལ་ལོ། །དེ་དག་གང་ལ་སྙམ་
པ་ལ། དང་སྟ་ཞེས་བྱ་བ་ནི། མཆེ་བ་ཅན་ཏེ་ཧེ་ཧེ་རུ་ཀ་རྣམས་སོ། །འགུའ་
ན་རོའུ་ཏ་ཞེས་བྱ་བ་ནི་ཡོན་ཏན་དྲག་མོ་ཉི་ཤུའོ། །ཁ་ར་མ་ཡོ་གི་ནི་ཞེས་བྱ་བ་ནི་
ཞལ་འབར་བའི་རྣལ་འབྱོར་མ་སྟེ། མ་མོ་རྣམས་སོ། །ཁ་ཧི་ཞེས་པ་ནི་གསོལ་
ཅིག་ཅེས་པའོ། །དེས་མཉེས་པའི་ཕྱིར་ཧོ་ཞེས་བྱའོ། །ཧཱུཾ་ཧ་ཏེ་་ཕཊ་ཅེས་བྱ་་
བ་ནི་དམ་ཚིག་གི་དཀྱིལ་འཁོར་ལ་རིམ་པར་ཐིམ་པའོ། །ཚིག་རབ་ཏུ་ཚིག་ཀུན་་


ཏུ་ཚིག་གོ། །ཞེས་བྱ་བ་ནི། ལས་ཀྱི་སྔགས་རྣམས་ཀྱི་མཐུ་བསྟན་པའོ། །
འབར་རབ་ཏུ་འབར་ཀུན་ཏུ་འབར་ཞེས་བྱ་བ་ནི། བསྐྱེད་པའི་སྔགས་རྣམས་
ཀྱིས་ཐམས་ཅད་ཀྱང་ལྟར་གྱུར་པའོ། །ཐམས་ཅད་དུ་འབར་བའི་དཀྱིལ་འཁོར་
གྱི་ཚོགས་ཀྱི་གང་རབ་ཏུ་གང་ཀུན་ཏུ་གང་བར་གྱུར་ཏོ། །ཞེས་བྱ་བ་ནི།
བསྟིམ་པའི་སྔགས་ཀྱིས་ཡེ་ཤེས་ཀྱིས་དཀྱིལ་འཁོར་དང་དམ་ཚིག་གི་དཀྱིལ་འཁོར་
གཉིས་སུ་མེད་པའི་ཡོན་ཏན་གྱིས་ཀུན་ཏུ་རྒྱས་པར་གྱུར་ཏོ།། །།
ལེའུ་བཅུ་དྲུག་པ་མདོར་བཤད་པའོ།།
དེ་ནས་ལྷག་པ་ཏིང་ངེ་འཛིན་སྐུ་དང་ཐུགས་ཀྱི་དཀྱིལ་འཁོར་བཤད་པའི་
ཕྱིར༑ དེ་ནས་ཞེས་བྱ་བ་ལ་སོགས་པ་གསུངས་སོ། །འབར་བའི་དཀྱིལ་
འཁོར་རྩིབས་བཞི་པ་ཞེས་བྱ་བ་ལ་སོགས་པ་ནི། བཞུགས་གནས་བརྟན་པ་སྟེ།
འདི་ཡང་ཏིང་ངེ་འཛིན་གྱི་རིམ་པ་ལྔ་པ་དང་རྗེས་སུ་མཐུན་པར་སྦྱོར་རོ། །རྒྱུའི་
ཏིང་ངེ་འཛིན་ཧཱུཾ་ལས་དུར་ཁྲོད་ཀྱི་འབྱུང་བ་ལྔ་བསྐྱེད་ནས། དེའི་སྟེང་དུ་འབྲུ་་
སྨུག་ནག་ལས་དུར་ཁྲོད་ཀྱི་གཞལ་ཡས་ཁང་འདི་དག་ལྟར་བསྐྱེད་པ་སྟེ་གོ་སླའོ། །
འབར་བའི་བར་ཁྱམས་གཉིས་ཀྱིས་མཛེས་ཞེས་བྱ་བ་ནི། བཤད་པའི་རྒྱུད་ཀྱི་
སྤོར་མའི་ས་དགོས་སོ་ཞེ་ན། འཕྲ་མེན་མ་དང་དབང་ཕྱུག་མའི་ཁྱམས་སུ་འང་
འགལ་བ་མེད་པའོ། །ཐོད་སྦྲུལ་སྣ་ཚོགས་ཉི་མས་བརྗིད་ཅེས་པ་ནི། ཐོད་པ་་
སྣ་ཚོགས་ཀྱི་རྩིག་པ་དང་། དེ་དག་ཉིད་ཀྱི་བྲང་ལ་སྦྲུལ་ཆེན་གྱི་ཞགས་པ་མགུལ་
དུ་དྲངས་པའོ། །དེ་དག་གི་བར་ནས་ཉི་མའི་དཀྱིལ་འཁོར་འོད་ཟེར་གྱེས་པས་་་་
ཐམས་ཅད་སྣང་བར་བྱེད་པའོ། །འབར་བའི་འཕྲོ་བ་མང་པོ་འཁྲུག་ཞེས་བྱ་བ་ནི།
ཕྱི་ནང་ཀུན་ནས་རྡོ་རྗེའི་མེ་དཔུང་འབར་བ་ལས་མེའི་ཁྲོ་བོ་མང་པོ་འཕྲོ་འདུ་བྱེད་་
 0


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
པའོ༑ །དེའི་གདན་བསྟན་པའི་ཕྱིར། ཁྱུ་མཆོག་མ་ཧེ་གཟིག་དང་སྟག །
གཏུམ་པ་དོམ་གྱིས་སྤར་བས་ནི། །ཞེས་གསུངས་ཏེ། གཏི་མུག་དང་། ང་
རྒྱལ་དང་། འདོད་ཆགས་དང་། ཕྲག་དོག་དང་། ཁོང་ཁྲོ་གནས་སུ་དག་
པར་ཁོང་དུ་ཆུད་ནས་དེ་དག་གི་སྒོ་ནས་འཕྲིན་ལས་མཛད་པའི་ཕྱིར་འདི་དག་
མནན་པའོ། །དབང་ཕྱུག་ལྷ་ཆེན་ལ་སོགས་གཟུང་ཞེས་བྱ་བ་ནི། བསྡུ་བ་ནི་
བཅོ་ལྔ་པར་བཤད་དེ། དྲེགས་པ་རྣམས་འཕྲིན་ལས་ནན་ཏུར་དུ་བསྟན་པའི་
ཕྱིར་སྤར་བར་གཟུང་བའོ། །སྨུག་ནག་སྔོ་ནག་སེར་ནག་དང་། །དམར་ནག་
ལྗང་ནག་འཇིགས་པའི་སྐུ། །ཞེས་བྱ་བ་ནི། སྐུ་མདོག་རྣམས་བསྟན་པ་སྟེ།
ལས་ཐམས་ཅད་གཞི་དྲག་པོ་ཁོ་ནས་མཛད་པའི་ཕྱིར་ནག་པོར་སྨོས་སོ། །དབུ་
གསུམ་ཕྱག་དྲུག་ཞབས་བཞིར་བགྲད་ཅེས་བྱ་བ་ནི། རྣམ་པར་ཐར་པ་ཏྲི་དང་།
ཡེ་ཤེས་དྲུག་དང་། རྫུ་འཕྲུལ་གྱི་རྐང་པ་བཞི་དང་ལྡན་པའི་ཕྱིར་རོ། །ཀོ་རློན་
གོས་ནི་སྣ་ཚོགས་གྱོན་ཞེས་བྱ་བ་ནི། ཐབས་མཁས་འཕྲིན་ལས་ཀྱི་གོས་དང་།
ཁྱབ་པ་ཐུགས་རྗེའི་གོས། ཕྱི་ནང་གསང་བར་བསྡུས་པའི་གོས་ཁོ་ནའོ། །ཞིང་
གི་གཡང་གཞི་དང་། གླང་པོ་དང་། སྟག་གི་པགས་པ་ཁོ་ནའོ། །རྔམ་པའི་
སྒྲ་ཆེན་འཇིགས་པར་སྒྲོགས་ཞེས་བྱ་བ་ནི། གཤེའི་ཞིང་མྱུར་བར་བཞད་་པའོ།།
སྦྲུལ་དང་ཐོད་འཕྲེང་ཉི་ཟླར་ཆས་ཞེས་བྱ་བ་ནི། སྦྲུལ་གྱི་ཆས་བརྒྱད་དང་།
ཐོད་པ་ཚར་གསུམ་དང་། དབུ་ལ་ཉི་མའི་དཀྱིལ་འཁོར་འོད་ཟེར་བྱེ་བ་འགྱེད་
པའོ༑།སྟོང་གི་འཇིག་རྟེན་འཁོར་ཡུག་བཅས་ཞེས་བྱ་བ་ལ་སོགས་པ་ནི།
ལྷག་པ་ཏིང་ངེ་འཛིན་ཐུགས་ཀྱི་དཀྱིལ་འཁོར་སྟོན་ཏེ། འདི་དག་རྒྱས་པ་ལས་་་་་
ཀྱང་གསུངས་ན། སྒྱུ་འཕྲུལ་རྡོ་རྗེ་ལས། རྡོ་རྗེ་རྡོ་རྗེ་དྲིལ་བུ་དང་། །འཇིག་
རྟེན་འཁོར་ཡུག་བཅས་པ་རྡེབས། །དེ་བཞིན་འཁོར་ལོ་དགྲ་སྟ་དང་། །ཁ་ཊཱཾ་


0


རབ་ཏུ་འཁྲོལ་བའོ། །ནོར་བུ་རིན་ཆེན་རྒྱུ་ཞགས་དང་། །རྡོ་རྗེ་དགྲ་སྟ་རབ་ཏུ་་
རྡེབས༑ །ཆགས་མཆོག་པདྨ་ཆེན་པོ་དང་། །དྲིལ་བུ་ལྔའི་སྒྲ་སྒྲོགས་པའོ། །
ལས་ནི་རལ་གྲི་གཤོལ་ཆེན་དང་། །འཇིག་རྟེན་རྒྱང་མར་འཕེན་པ་སྟེ། །བར་
ནི་རྡོ་རྗེ་དུང་མར་འཁྲུག །སྟི་ར་ཆེན་པོར་རྡེབས་པའོ་ཞེས་པའོ། །བཙུན་མོའི་
འཇིགས་པའི་ཚོགས་དང་འཁྲིལ། །ཞེས་བྱ་བ་ལ་སོགས་པ་ནི་གོ་སླའོ། །འབར་
བའི་དཀྱིལ་འཁོར་གྱིས་ཀུན་ཏུ་གང་བར་གྱུར་ཏོ་ཞེས་བྱ་བ་ནི། མཚོན་པ་སྟེ་་་་་
གདུལ་བྱའི་སྣང་བའོ། །ལེའུ་བཅུ་བདུན་པ་མདོར་བཤད་པའོ།། །།
དེ་ནས་དེ་དག་གི་མཆོད་པ་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་
པ་གསུངས་སོ། །མཉེས་པའི་མཆོད་པ་ཞེས་བྱ་བ་ནི། རྨད་དུ་བྱུང་བའི་མཆོད་
པ་བཞིའོ། །དེ་ནས་མཆོད་སྦྱིན་དམ་པ་ནི་ཞེས་བྱ་བ་ནི། དེ་བཞིན་གཤེགས་་
པ་དང་མ་མོ་རྣམས་ཀྱི་ཕྱིར། ངེས་ཚིག་གོ་ཞེ་ན། དུག་གསུམ་གྱི་མཆོད་པ་་
སྐྱབས་ཆེན་པོ་ཐོབ་པའི་ཕྱིར། དམ་པ་ཞེས་བྱ་བ་ཁོ་ནའོ། །དེ་གང་ཞིག་སྙམ་
པ་ལ། ཐོག་མར་བདག་ཉིད་རྟོགས་གོམས་བསྒྲལ། །ཞེས་བྱ་བ་ལ་སོགས་པ་སྟེ།
འདི་ནི་སྒྲོལ་བ་པོ་སྟེ། དང་པོ་རྟོགས་པ་རྣམ་པ་བཞིས་བཤད་པ་བཞིན་དུ་ཁོང་་
དུ་ཆུད་ནས་ཏིང་ངེ་འཛིན་བསྟན་པའི་སྟོབས་དང་ལྡན་པ་ནི། བདག་ཉིད་སྒྲོལ་
བའོ༑ །སྒྲོལ་བའི་བལྟ་བ་བསྟན་པའི་ཕྱིར། །དེ་ནས་གཉིས་མེད་བློ་ཡིས་ནི་ཞེས་
གསུངས་ཏེ། གང་གིས་བཤད་པ་བཞིན་དུ་གྲུབ་པ་ནི། ཐམས་ཅད་ཀྱང་
བདག་ལས་མི་གཞན་པར་མཐོང་བར་གྱུར་ཏོ། །བསྒྲལ་བྱ་བསྟན་པའི་ཕྱིར།
བློ་ངན་འཇིག་རྟེན་སྙིང་རེས་རྗེ། །ཞེས་བྱ་བ་གསུངས་ཏེ། ཞིང་བཅུ་དག་ནི་རྒྱུ་
འབྲས་མི་ཤེས་པའི་ཕྱིར་བློ་ངན་དག་སྟེ། དེ་དག་གི་ལས་རྣམས་ཀྱིས་ཡུན་དུ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
འཁོར་བའི་ཕྱིར། གཏན་དུ་འཇིག་རྟེན་པ་ཁོ་ན་སྟེ། སྙིང་རྗེས་ཟིན་པར་བྱ་
བའི་ཞིང་ངོ་། །བསྒྲལ་བའི་ཐབས་དང་གནས་བརྟན་པའི་ཕྱིར། གཉིས་སུ་
མེད་པར་བསྒྲལ་བར་བྱ་ཞེས་གསུངས་ཏེ། ཐབས་ནི་གྲུ་པའི་སྐབས་སུ་བཤད་
ཟིན་ཏེ ། གནས་ནི་འོག་མིན་དུ་འཕངས་ནས། རྡོ་རྗེ་འཛིན་པ་ཡབ་ཡུམ་
ཐབས་ཤེས་རབ་གཉིས་སུ་མེད་པའི་བྱང་ཆུབ་སེམས་ཀྱི་དབང་བསྐུར་ནས་རིགས་་
ངེས་པར་བྱའོ་ཞེས་བྱའོ། འགའ་ནའི་མཆོད་པ་བསྟན་པའི་ཕྱིར། །འཁྲིལ་་་་་
བའི་མཆོད་ཆེན་མཉམ་སྦྱོར་བས། །བདག་ཉིད་མཉེས་པས་མཉེས་པར་བྱའོ། །
ཞེས་གསུངས་ཏེ། ཐབས་དང་ཤེས་རབ་འཁྲིལ་བའི་མཆོད་པ་ནི། དོན་གསུམ་
བསྒྲུབ་པའི་ཕྱིར་མཆོད་པ་ཆེན་པོའོ། །དེ་ཉིད་བྱང་ཆུབ་སེམས་དུས་མཉམ་པར་
སྦྱོར་བ་ཁོ་ནའོ། །དེ་དག་གི་ཐབས་ནི་དགུ་པར་བཤད་ཟིན་ཏོ། །དམ་རྫས་
རྨད་དུ་བྱུང་བའི་མཆོད་པ་བསྟན་པའི་ཕྱིར། མཉམ་པའི་གྲུབ་རྫས་ཆེན་པོ་དག།
ཞེས་བྱ་བ་ལ་སོགས་པ་གསུངས་ཏེ། མཉམ་པའི་རང་བཞིན་དང་། ལས་ཀྱི་་་
ཕྱིར་རོ། །དེ་དག་གྲུབ་པ་བཞི་དང་ལྡན་ཏེ། ཆོས་ཉིད་རང་བཞིན་གྱིས་གྲུབ་
པ་དང་། ཆོས་ཅན་རང་གི་ངོ་བོས་གྲུབ་པ་དང་། མཐུས་གྲུབ་པ་དང་།
བྱིན་གྱིས་བརླབས་ཀྱིས་གྲུབ་པ་དང་བཞིའོ། །དེའང་ཐལ་བའི་རྒྱུད་ལས།
དངོས་པོ་མ་ལུས་སེམས་ཉིད་ཕྱིར། །མཚན་ཉིད་བྲལ་བ་ཆོས་ཀྱི་དབྱིངས། །
རང་བཞིན་བདེ་བའི་ཡེ་ཤེས་ལྔ། །བྱེད་པ་མེད་པར་སྣང་བའོ། །ཤེས་རབ་
ཏིང་འཛིན་ཐབས་དག་ནི། །ནུས་མཐུ་ངེས་པར་འབྱུང་བར་འགྱུར། །འདི་
ལྷའི་ལམ་ལ་གང་གནས་པ། །ཕྱོགས་དུས་ཀུན་ནས་བྱིན་གྱིས་རློབ། །ཅེས་
འབྱུང་བ་ཁོ་ནའི་ཕྱིར་རོ། །མཆོད་པའི་གནས་བསྟན་པའི་ཕྱིར། བདག་དང་
མཉམ་པའི་ཚོགས་ལ་དབུལ། །ཞེས་གསུངས་ཏེ། གང་དང་གང་དག་དེ་དག་


0


ཏུ་མཉམ་པ་ནི། འཁོར་གསུམ་ཡོངས་སུ་དག་པའི་ཕྱིར། །མཆོད་པ་གནས་སུ་
སྟོབས་པ་ཁོ་ནའོ། །ལོངས་སྤྱོད་རྒྱན་གྱི་མཆོད་པ་བསྟན་པའི་ཕྱིར། །བཟའ་
དང་བཅའ་དང་བཏུང་དང་བགོའ་ཞེས་བྱ་བ་ལ་སོགས་པ་གསུངས་ཏེ། འདི་
དག་ཚོགས་ཀྱི་ལེའུ་རུ་བཤད་ཟིན་ཏོ། །དེ་དག་གི་ཡོན་ཏན་བསྟན་པའི་ཕྱིར། །
ཕྱོགས་བཅུ་དུས་བཞི་གཤེགས་པ་ཡི། །བདེར་གཤེགས་ཡོན་ཏན་རྨད་པོ་ཆེ། །
གཞན་ན་ཡོད་པ་མ་ཡིན་ཏེ། །ལྷ་སྲིན་ལ་སོགས་སྨོས་ཅི་དགོས། །ཞེས་་་་་
གསུངས་པ་གོ་སླའོ། །གང་ཡང་བདག་ཉིད་ཆེན་པོར་གྱུར་པའི་མཚན་བསྟན་
པའི་ཕྱིར། རྣལ་འབྱོར་ལས་སུ་རུང་རྣམས་ཀྱིས། །ཕྱག་རྒྱ་ཆེན་པོར་རྫོགས་
གྱུར་ཅིང་། །གསལ་བ་ཡིད་གཉིས་མེད་པས་ན། །དཀྱིལ་འཁོར་ཆེན་པོར་་་
འབར་བར་འགྱུར། །ཞེས་གསུངས་ཏེ། དཀྱིལ་འཁོར་ཆེན་པོ་གསུམ་རིལ་བདག་
ཉིད་ཆེན་པོའི་དཀྱིལ་འཁོར་དུ་གྱུར་པ་ནི། དཀྱིལ་འཁོར་ཆེན་པོ་ཤེས་བྱ་བ་སྟེ།
དེས་ན་ཐམས་ཅད་རིག་པའི་རྒྱལ་པོ་རང་དབང་དུ་གྱུར་པ་ཁོ་ནའོ། །ལེའུ་བཅོ་་
བརྒྱད་པ་མདོར་བཤད་པའོ།། །།
དེའི་རྗེས་སུ་དམ་ཚིག་བསྟན་པའི་ཕྱིར། དེ་ནས་བཅོམ་ལྡན་འདས་དགྱེས་
པ་ཆེན་པོས། སྔགས་འཆང་རྣམས་དོན་ཡོད་པར་བྱ་བའི་ཕྱིར། །ཞེས་
གསུངས་ཏེ། སྔགས་འཆང་བ་ནི་བཤད་ཟིན་ཏོ། །ཐེག་པ་ཆེན་པོའི་དམ་ཚིག་
ནི༑ །ལམ་དང་འབྲས་བུ་གཉི་གར་འགྱུར་བའི་ཕྱིར། །དམ་ཚིག་རྣམས་ཀྱི་་་་་
ཐུན་མོང་གི་འབྲས་བུ་ལ་བརྟེན་ནས། རྒྱུད་ཀྱི་ཤེས་པར་བྱ་བའི་དངོས་པོ་རྣམས་
ཉེ་བར་གྲུབ་པར་བྱ་བའི་ཕྱིར། གཞི་དམ་ཚིག་གིས་གཟུང་བ་ཁོ་ནའོ། །དམ་་
ཚིག་ཆེན་པོ་ཞེས་བྱ་བ་ནི། ཐེག་པ་ཆེན་པོའི་ལུགས་འདི། དམ་ཚིག་ཐམས་་་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
ཅད་ལས་སྤགས་པའི་ཕྱིར་རོ། །དམ་ཚིག་གི་ཆེ་བ་བསྟན་པའི་ཕྱིར། བླ་མེད་་
ཐེག་པར་རབ་ངེས་ནས། །ཞེས་བྱ་བ་ལ་སོགས་པ་གསུངས་ཏེ། ཐེག་པ་འདི་་
ལམ་དང་འབྲས་བུ་གཉིས་ཀྱི་གོང་ན་གཞན་མེད་པའི་ཕྱིར། བླ་ན་མེད་པའི་ཐེག་
པའོ༑ །འདི་གཞུང་གིས་དམ་ཚིག་བཅོ་ལྔ་ཉམས་སུ་ལོན་པ་ནི་ངེས་པ་ཞེས་བྱའོ།།
ཉོན་མོངས་འདོད་ལྔ་ཀུན་སྤྱད་ཀྱང་། །བྱས་ལ་མི་སོགས་ཚོགས་འགྱུར་ཏེ། །ཞེས་
བྱ་བ་ནི། ཀུན་ཤེས་པའི་དོན་གྱིས་མི་དགེ་བ་བཅུ་དང་། མཚམས་མེད་པ་ལ་
སོགས་པ་ཁོ་ན་སྟེ། དེ་དག་སྤྱོད་བཞིན་མི་འཛིན་པའི་ཕྱིར་རོ། །དེར་མ་ཟད་
ཚུལ་ཁྲིམས་སྡོམ་པ་ཕུན་སུམ་ཚོགས་ཞེས་བྱ་བ་ནི། སྡོམ་པ་དང་ཚུལ་ཁྲིམས་་་
རྣམས་ཀྱི་རྩ་བ་བཞི་ནི། འཆད་པར་འགྱུར་བའི་ཕྱིར་རྫོགས་པ་ཡན་ལག་ཐམས་
ཅད་ནི་རྣམ་པ་གསུམ་དུ་འདུས་ཏེ། དེ་དག་འདིར་ནི་དམ་ཚིག་འདི་ལ་གནས་་་
པའི་དུས་ན་ལས་དང་ཉོན་མོངས་པ་རིལ་སྤྱད་ཀྱང་མི་འཛིན་པས་ཅི་འང་བྱས་པ་་
མེད་པ་ནི་སྡོམ་པའི་ཚུལ་ཁྲིམས་སོ། །གཞན་དོན་དུ་འགྱུར་ན་སྲོག་ལ་སོགས་པ་་
གང་ཡང་མི་འདོར་བ་ནི་དོན་བྱེད་པའི་ཚུལ་ཁྲིམས་སོ། །སྒོ་ཏྲི་ཕྱག་རྒྱ་ཆེན་པོ་་་
ལས་མི་ཉམས་པ་ནི། དགེ་བ་ཆོས་སྡུད་པའི་ཚུལ་ཁྲིམས་ཞེས་བྱ་བ་ལས་ཁོ་ནའི་་
ཕྱིར་རོ། །བླ་མེད་མཆོག་གི་དམ་ཚིག་དུ། །འདུལ་བའི་དབང་གིས་ཚུལ་ཁྲིམས་
དང་། །ཇི་སྙེད་སྡོམ་པ་བསམ་ཡས་པ། །མ་ལུས་ཀུན་འདུས་རྣམ་པར་དག །
ཅེས་གསུངས་སོ། །ཡོད་མེད་དབུས་མ་འང་མི་དམིགས་ཤིང་ཞེས་བྱ་བ་ལ་སོགས་
པ་འདི་དག་ཚུལ་ཁྲིམས་སྡོམ་པའི་རྩ་བ་བཞི་འདུས་ཤིང་དག་པར་སྟོན་ཏེ། དམ་
ཚིག་གི་སྤྱོད་པར་ཡང་འགྱུར་རོ། །བདག་གཞན་གཉི་ག་སེམས་ཉིད་དུ་གསལ་བ་
ནི་ཡོད་མེད་དབུས་དང་གསུམ་ལས་འདས་པའི་ཕྱིར། དོན་དམ་པར་མ་ཉམས་་
པ་ཁོ་ནའོ། །སྒྱུ་མ་མིག་ཡོར་ལྟ་བུ་ཚུལ་ཞེས་བྱ་བ་ནི། ཀུན་རྫོབ་ཏུ་ལོག་རྟོག་་


0


གི་རྒྱུ་རྐྱེན་འདུས་པ་ཙམ་ཉིད་གཉིས་སུ་སྣང་བ་ཙམ་ལས་རང་རྒྱུད་པར་བརྟགས་པ་
དེ་དག་ཐོ་ཡོར་ལས་མི་ལྟ་བུར་མ་གྲུབ་པས་ཤེས་པའི་ཕྱིར། སྲོག་དང་སྐྱེས་བུ་་་་
ལོག་རྟོག་ཙམ། །།ཞེས་གསུངས་ཏེ། དེ་ལྟར་རིག་པ་ལ་གཅད་བྱ་གཅོད་བྱེད་་་
གཉིས་ཀ་ནས་དག་པའི་ཕྱིར། ཅི་བཅད་ཀྱང་འདུ་ཤེས་མེད་པས་གཅོད་པ་མེད་
པ་ནི། སྲོག་གི་སྡོམ་པ་འདུས་པ་དག་པའི་ཕྱིར། །སྲོག་མེད་སྲོག་ཀྱང་གཅད་་
དུ་མེད། །ཅེས་གསུངས་སོ། །བདེན་པ་གཉི་ག་གཡེར་མེད་པས་ཞེས་བྱ་བ་ལ་
སོགས་པ་ནི། མ་བྱིན་པར་ལེན་པ་སྟོན་ཏེ། བདེན་པ་གཉིས་ལས་བདག་་་་
གཞན་མི་ཕྱེད་པ་སྟེ། འབྲུ་ནི་སྔར་གྲུབ་པའོ། །འཕྲུལ་དགའི་ཚུལ་ཏེ་ཐ་དད་
པ་ནི་ཞེས་བྱ་བ་ནི་འཕྲུལ་དགའི་ལྷ་རྣམས་ནི་ལོངས་སྤྱོད་ལ་རང་སྤྲུལ་ཅིང་ལེན་པའོ།
དེ་བཞིན་དུ་རང་རིག་པ་ཐམས་ཅད་དུ་རང་སྣང་བས་སྣང་ཡང་གཉིས་སུ་མ་གྲུབ་་
པར་རིག་པ་ལ། རྫས་དང་བདག་པོ་གཉི་ག་བདག་ལས་མི་གཞན་པའི་ཕྱིར་ཅི་་
བླངས་ཀྱང་བདག་ཉིད་ལས་འདས་པ་མེད་པས། གཞན་དང་མ་བྱིན་མེད་པའི་་
ཕྱིར༑ བླངས་མེད་ཐམས་ཅད་ཉིད་ཀྱི་དབྱིངས་ཞེས་གསུངས་སོ། །སྡོམ་པ་་་
འདུས་ལ་དག་པའོ། །རྫུན་གྱི་སྡོམ་པ་བསྟན་པའི་ཕྱིར། །ཆོས་རྣམས་སྒྱུ་མ་ལྟ་
བུ་དང་ཞེས་བྱ་བ་ལ་སོགས་པ་གསུངས་ཏེ། ཕྱི་དང་ནང་གི་དངོས་པོ་རྣམས་ལོག་
རྟོག་གི་རྒྱུ་རྐྱེན་འདུས་པ་ཙམ་ཁོ་ནའི་ཕྱིར་ངོ་བོ་མེད་བཞིན་དུ། བརྟགས་པ་རང་་
གི་ངོ་བོ་ཉིད་དུ་སྣང་བ་ནི་ངོ་བོ་ཉིད་ཀྱི་བརྫུན་ཞེས་བྱའོ། །མིང་དང་ཚིག་ཏུ་་
བརྟག་པ་བརྫུན་ཞེས་བྱ་བ་ནི་ཞན་པ་ཉིད་སྣང་བ་དེ་དག་ལ་མི་སྣང་སྣ་ཚོགས་སུ་་་
བརྟགས་ནས་མིང་ཙམ་ལ་བདེན་པར་སྤྱོད་པ་ནི་རྗེས་སུ་སྤྱོད་པའི་རྫུན་ཞེས་བྱའོ། །
དེ་དག་ལས་འགལ་བ་ནི་ལོག་པའི་རྫུན་ཞེས་བྱའོ། །དེ་དག་གསུམ་ག་ཡུལ་གྱི་་་་
གཞི་མ་གྲུབ་པའི་ཕྱིར། རྫུན་ཉིད་ལ་ནི་བརྫུན་སྤྱོད་དེ། རྫུན་ཞེས་བཏགས་པ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ
ཙམ་ཡོད་མ་ཡིན། གསུངས་ཏེ། དེ་ལྟར་ཤེས་ན་སྨྲས་ཀྱང་མི་གོས་པ་ནི་སྡོམ་་
པ་འདུས་ལ་དག་པའོ། །མ་ཆགས་པ་ལ་ཆགས་པ་དང་། །ཞེས་བྱ་བ་ནི།
དངོས་པོ་ཐམས་ཅད་སེམས་ཉིད་རང་སྣང་བས་ཡུལ་སེམས་གཉིས་མེད་པར་གསལ་
བ་ནི་མ་ཆགས་པའི་ཡེ་ཤེས་ཉིད་ཁོ་ནའོ། །དེ་ལ་གཉིས་སུ་ཞེན་པ་ནི་ལོག་པའི་་
འདོད་ཆགས་ཏེ། དེའི་དུས་ཉིད་ན་སེམས་ཉིད་དུ་ཤེས་པ་དང་ཐབས་ཀྱིས་ཟིན་
པ་ནི་རོ་དེ་ཉིད་ཡེ་ཤེས་སུ་གསལ་བས་གོས་པ་མེད་པའི་ཕྱིར། ཆགས་པ་ཉིད་ནི་
ཆགས་པ་མེད། དེ་ནི་ཆགས་མཆོག་རྒྱལ་པོ་ཡིན་ཞེས་གསུངས་སོ། །ཤིན་ཏུ་་་
ཆགས་པ་ཆེན་པོ་ཡིན་ཞེས་བྱ་བ་ནི། དེ་བཞིན་གཤེགས་པའི་ངོ་བོ་ཉིད་དེ་ཐམས་
ཅད་ཀྱང་དབྱེར་མེད་པའི་ཕྱིར་སྡོམ་པར་འདུས་ལ་དག་པའོ། །བླ་མེད་མི་སྤང་བླ་
མ་བཀུར་ཞེས་བྱ་བ་ལ་སོགས་པ་ནི་དམ་ཚིག་གི་རྣམ་གྲངས་ལ་གཉིས་ལས། འདི་
ནས་མར་མདོར་བསྟན་པ་སྟོན་ཏེ། བླ་ན་མེད་པའི་བྱང་ཆུབ་སེམས་ཏེ། ཐེག་
པ་ཆེན་པོའི་གཞུང་གིས་ཡི་དམ་གྱི་ལྷའི་སྐུ་ཕྱག་རྒྱ་སྣང་སྟོང་གཉིས་སུ་མེད་པ་ཁོ་ན་
སྟེ། ངོ་བོ་ཉིད་དང་ལམ་གོང་ན་གཞན་མེད་པའི་ཕྱིར་རོ། །བླ་མ་ནི་རྡོ་རྗེ་་་
སློབ་དཔོན་ཏེ། དེ་ལ་རྣམ་པ་ལྔ་སྟེ། འདྲེན་པ་དང་། དམ་ཚིག་འབོགས་་
ཤིང་དབང་བསྐུར་བ་དང་། ཉམས་ཆག་སྐོང་བ་དང་། ཤེས་རྒྱུད་འགྲོལ་བ་་་་
དང་། མན་ངག་དང་ལུང་འབོགས་པའོ། །བཀུར་བ་ནི་སྒོ་གསུམ་ཟོལ་མེད་པ་
དང་། མཉེས་པར་རྩལ་འབྱུང་བ་ཁོ་ནའོ། །སྔགས་ནི་གསུམ་མོ། །ཕྱག་རྒྱ་་
ནི་བཞིའོ་རྒྱུ་ནི་བརྩོན་པ་རབ་འབྲིང་དང་། གོམ་པ་ཆེ་ཆུང་གིས་དུས་ཀྱི་རྒྱུན་་་་
གསུམ་དང་། སྐད་ཅིག་མའི་རྒྱུན་དུ་བར་མི་གཅོད་པའོ། །ཡང་དག་ལམ་དུ་་
ཞུགས་ལ་བྱམས་ཞེས་བྱ་བ་ནི། བསྐྱེད་རྫོགས་རྣམ་པ་གསུམ་ལ་ཞུགས་པ་ནི་རྡོ་་་
རྗེའི་སྤུན་ནོ། །དེ་ལ་ཉེ་བ་དང་རིང་བ་དང་འདྲེས་པའོ། །དེ་དག་ལ་སྒོ་གསུམ་


གྱིས་ཕན་པའི་རྩལ་འབྱིན་པ་ནི་བྱམས་པའོ། །གསང་བའི་དོན་ཕྱིར་སྨྲ་མི་བྱ་ཞེས་
བྱ་བ་ནི་གསང་བ་ནི་བཅུ་སྟེ། སྤྱིར་གསང་བཞི། བར་གསང་བཞི། གསང་
བར་འོས་པ་དང་། གཉེར་གཏད་པའོ། །དེ་དག་བདག་གི་དོན་དང་།
གཞན་གྱི་དོན་དང་། ཆོས་ཀྱི་དོན་དང་། གྲོགས་པོའི་དོན་བཞི་པོ་ཁོ་ནར་
གྱུར་པར་བྱ་བའི་ཕྱིར། དམ་མེད་པ་དང་། དམ་ཉམས་པ་དང་། དམ་མ་་
འདྲེས་པ་དང་འདྲེས་པ་དག་ལ་ཡང་། སྐབས་ཀྱིས་གསང་བ་སྟེ། ཚིག་དང་་་
སྤྱོད་ལམ་ཡན་ཆོད་ཀྱིས་སྦ་བ་ཁོ་ནའོ། །འདི་ནི་རྩ་བ་ལྔ་རྣམས་ཏེ་ཞེས་བྱ་བ་ནི།
ལྔ་པོ་དེ་དག་ནི་ལམ་དང་འབྲས་བུའི་ཡོན་ཏན་རིལ་གྱི་གཞིར་གྱུར་པའི་ཕྱིར་རོ། །
བསྒྲུབ་དང་བསྲུང་བའི་དམ་ཚིག་མཆོག་ཅེས་བྱ་བ་ནི། གཉིས་ནི་བསྒྲུབ་པའི་་་་་་
དམ་ཚིག་གོ། །གསུམ་ནི་བསྲུང་བའོ། །ཡན་ལན་གི་དམ་ཚིག་བསྟན་པའི་ཕྱིར།
གཏི་མུག་ཆགས་དང་ཞེ་སྡང་དང་། །ང་རྒྱལ་ཕྲག་དོག་མི་སྤང་ངོ་ཞེས་བྱ་བ་ལ་་
སོགས་པ་གསུངས་ཏེ། སྤྱི་རུ་ཡང་དག་པའི་དུག་ལྔ་དང་། ལོག་པའི་དུག་ལྔ་་
གཉིས་སུ་རྒྱས་པའི་རྒྱུད་ལས་གསུངས་ཏེ། དེ་ལ་ལོག་པའི་དུག་ལྔ་ཉིད་རང་དང་
སྤྱིའི་མཚན་ཉིད། གཏན་ཚིགས་ཀྱིས་རང་རིག་པ་ཉིད་དུ་ཉམས་སུ་ལོན་ན་སྐུ་་་་
གསུང་ཐུགས་ཁོ་ན་ལས་སྤང་བྱ་གང་ཡང་མི་དམིགས་པའི་ཕྱིར་རོ། །ཡང་དག་་་
པའི་དྲུག་ལྔ་ལ་གནས་པ་ནི། ཐེག་པ་ཆེན་པོའི་ལྟ་སྤྱོད་དམ་ཚིག་རིལ་རྫོགས་པར་
གྱུར་པའི་ཕྱིར་མི་སྤང་པ་ཁོ་ནའོ། །དཀར་རྩི་དམར་རྩི་དྲི་ཤ་ཆེན། །དག་པའི་
སྣོད་བཅུད་མི་དོར་རོ། །ཞེས་བྱ་བ་ནི། དམ་རྫས་ལྔ་པོ་ཉིད། བཤད་པའི་
གྲུབ་པ་བཞི་པོ་དག་གི་ཕྱིར་དང་དུ་བླང་བ་སྟེ། དེས་རྩང་སྨེའི་རྟོག་པ་སྦྱངས་པ་
དང་། ཐུན་མོང་གི་ཡོན་ཏན་གཉིས་ཀྱི་འང་ཕྱིར་ཏེ། དེ་དག་རྒྱུན་ཏུ་སྤྱད་
པར་བྱ་བའོ། །ཡན་ལག་བཅུའི་དམ་ཚིག་སྟེ་ཞེས་བྱ་བ་ནི། རྩ་བ་ལ་དག་མ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
ཉམས་པ་ལས་འདི་དག་འབྱུང་ཞིང་བསྒྲུབ་པའི་གྲོགས་བཞིར་བྱེད་པའི་ཕྱིར་རོ། །
ཡེ་ནས་དག་མཉམ་རྟོགས་པས་སྤྱད། །ཅེས་བྱ་བ་ནི། དངོས་པོ་ཐམས་ཅད་
དག་པ་གསུམ་དང་མཉམ་པའི་ངོ་བོར་གནས་པ་དེ་དག་རྟོགས་པས་སྤྱད་པ་དང་།
རྟོགས་པར་འདོད་པས་སྤྱད་པ་སྟེ། །གོ་རིམས་བཞིན་དུ་ཤེས་པར་བྱ་བའོ། །
བསྲུང་ཞིང་བསྒྲུབ་པའི་དམ་ཚིག་ལྔ། །རྩ་བ་ཡིན་ཏེ་རིགས་མེད་འགྱུར་ཞེས་བྱ་བ་
ལ་སོགས་པ་ནི། ཕྱེ་བའི་དམ་ཚིག་གི་ངེས་ཚིག་བསྟན་པ་སྟེ། རྩ་བ་ལྔ་པོ་
ཉམས་ན་མི་དང་ལྷའི་རིགས་ཀྱང་མེད་པར་འགྱུར་ན་ཐེག་པ་ཆེན་པོའི་རིགས་ལྟ་
སྨོས་ཀྱང་ཅི་དགོས་ཏེ། རྨང་མེད་པར་འགྱུར་བའི་ཕྱིར་རོ། །མི་སྤང་བ་མི་
དོར་ལྔ་གཉིས་ནི། ཡན་ལག་དམ་ཚིག་འདའ་དཀའོ། །ཞེས་བྱ་བ་ནི། ལོག་
པའི་དུག་ལྔ་སྤོང་བ་ནི་ཉན་ཐོས་ལྟ་བུར་གྱུར་པ་སྟེ། ལམ་ནོར་པས་ལྟ་བའི་ཀླུང་
ལས་ཉམས་སོ། །ཡང་དག་པའི་དུག་ལྔ་སྤོང་བ་ནི། དོན་གཉིས་མི་འགྲུབ་སྟེ།
བྱིན་གྱི་རླབས་མེད་པར་འགྱུར་རོ། །དམ་རྫས་ལྔ་སྤོང་བ་ནི། ཀྲི་ཡ་པ་ལྟར་་་་
གྱུར་པས་ལྟ་བ་དང་སྤྱོད་པ་མ་འབྲེལ་ཏེ་ཐེག་པ་འདིར་མི་ཆུད་པ་ཁོ་ནའི་ཕྱིར་རོ། །
མཉམ་ལ་མཉམ་པར་སྦྱོར་བ་ཡིས། །མཉམ་པའི་དམ་ཚིག་ལ་གནས་ན། །མཉམ་་་
རྫོགས་ཆེན་པོ་ཐོབ་འགྱུར་བས་ཞེས་བྱ་བ་ནི། རྣམ་གྲངས་ལས་རྩ་བ་གཉིས་སུ་ཕྱེ་
བ་ནི་རྩ་བ་ཆེན་པོ་མཉམ་པ་ཉིད་ཀྱི་དམ་ཚིག་སྟེ། དངོས་པོ་སར་གྱི་རང་བཞིན་
བདེན་པ་གསུམ་དུ་མཉམ་པ་ལ། ཤེས་རབ་དང་། ཏིང་ངེ་འཛིན་གྱི་སྦྱོང་བའི་
དུས་ན་གང་ཡང་བདག་ཉིད་ཆེན་པོ་ལས་མི་འདའ་བ་ནི། མཉམ་པ་ཉིད་ཀྱི་དམ་
ཚིག་ཁོ་ནའི་ཕྱིར། རྒྱས་པའི་རྒྱུད་ལས་དམ་ཚིག་དམ་ཚིག་ཅེས་བྱ་བ། གུད་ན་
ཡོད་པ་མ་ཡིན་ཏེ། རང་གི་ལྟ་བ་དམ་ཚིག་ཡིན་ཞེས་གསུངས་སོ། །འདིའི་་
འབྲས་བུ་ནི་གང་ཡང་མ་སྤངས་པར་ཀུན་ཏུ་བཟང་པོ་དབྱེ་བ་མེད་པའི་ས་ནོན་་་་་


པར་གྱུར་པ་ཁོ་ནའོ། །འདས་ན་སངས་རྒྱས་མ་ཡིན་ནོ་ཞེས་བྱ་བ་ནི། དེ་ཉིད་
ཉམས་པའི་སྐྱོན་བསྟན་པ་སྟེ། དེ་བཞིན་གཤེགས་པ་ཡང་འདི་ཡི་ངོ་བོ་ཉིད་ལས་
ནི་འདའ་བས་བཞུགས་པའི་ཕྱིར། གང་ཞིག་བདག་ཉིད་ཆེན་པོས་ལས་གཞན་པ་
དང་མཐོང་བ་དང་སྤྱད་པ་ནི། སངས་རྒྱས་ཀྱི་ངོ་བོ་ལས་ཉམས་པ་ཁོ་ནའོ། །
རྩ་བ་ཉམས་པའི་ཕྱལ་བ་དག །གསོ་ལ་ཉེ་བར་མི་བརྩོན་ན་ཞེས་བྱ་བ་ནི། རྩ་
བ་ལྔ་པོ་ཀུན་ཉམས་པ་ནི་ཕྱལ་པ་ཞེས་བྱའོ། །དེ་དག་ཀུན་ཀྱང་སྐུ་གསུང་ཐུགས་
སུ་འདུས་སོ། །སློབ་དཔོན་དང་སྤུན་ལ་ཉམས་ན་སྦྱོར་བ་ལ་སོགས་པས་གནས་སུ་
གསོའོ༑ །བླ་ན་མེད་པའི་སྔགས་དང་། ཕྱག་རྒྱ་ཉམས་ན་བསྒྲུབ་པ་ཆེན་པོ་་་
ལན་གསུམ་གྱིས་བཤགས་ནས་བཟླས་པ་སོགས་ཀྱིས་གསོའོ། །གསང་བ་ཐུགས་ཀྱི་
དམ་ཚིག་ཉམས་པ་ནི། ཤེས་རབ་དང་ཏིང་ངེ་འཛིན་གྱིས་གསོའོ། །དེ་ལྟར་་་
མྱུར་དུ་མི་གསོ་བ་ནི། འོ་མ་རུལ་པ་དང་འདྲ་བས། དམ་ཅན་ཐམས་ཅད་
ཀྱིས་བར་ཆད་དུ་འགྱུར་བས། ལུང་པ་གཅིག་གི་ཆུ་ལ་ཡང་མི་བཏུང་བའི་ཕྱིར།
སྐད་ཅིག་ཡུད་ཙམ་སྨྲ་མ་བྱེད། །ཉམས་འགྱུར་ཉེས་པ་བརྗོད་མི་ལང་། །ཞེས་
གསུངས་སོ། །རྩ་བའི་དམ་ཚིག་ཉམས་གྱུར་ན། །བསྒྲུབ་པ་ཐམས་ཅད་ལོག་་་
པར་འགྱུར་ཞེས་བྱ་བ་ལ་སོགས་པ་ནི། ཉམས་པའི་སྐྱོན་རྣམས་བསྟན་པ་སྟེ། །
རྩ་བ་ལྔ་པོ་ཉམས་ན། ལས་ཅི་བསགས་པ་རིལ་ལ་ནུས་མཐུ་མེད་ཅིང་། བར་
ཆོད་མང་བས་གང་ཡང་དོན་མེད་པར་འགྱུར་ཞིང་ཕྱི་མར་ཡིད་དུ་མི་འོང་བའི་སྡུག་
བསྔལ་སྣ་ཚོགས་འབྱུང་ངོ་། །ཡན་ལག་དམ་ཚིག་ཉམས་འགྱུར་ན། །འབྲས་བུ་་
མེད་ཅིང་ངན་སོང་ལྟུང་ཞེས་བྱ་བ་ནི། ཡན་ལག་གཉིས་ཉམས་ན། ཉན་ཐོས་་
དང་ཀྲི་ཡ་པ་ལྟར་འགྱུར་བས་སྔགས་ཀྱི་གཞུང་གིས་བསྟན་པའི་ཐུན་མོང་དང་
མཆོག་གི་འབྲས་བུ་མེད་ལ། དེ་དག་གཏན་ཚིགས་གསུམ་དང་དགོས་ཆེད་གསུམ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
གྱིས་མི་སྤྱོད་པར་ལོག་པར་སྤྱོད་པ་རྣམས་ངན་སོང་དུ་ལྟུང་བར་འགྱུར་བ་ཁོ་ནའོ། །
དམ་ཚིག་རྣམས་ནི་རྡོ་རྗེ་ཆེ། །སངས་རྒྱས་ཀུན་གྱི་བདག་ཉིད་ཡིན་ཞེས་བྱ་བ་ནི།
དམ་ཚིག་གི་རང་བཞིན་བསྟན་པ་སྟེ། རྩ་བ་དང་ཡན་ལག་རྣམས་ཀྱི་རང་བཞིན་
ནི༑ ལྟ་སྤྱོད་གཉིས་མི་ཕྱེད་པ་སྟེ། རང་བཞིན་དང་། ལམ་དང་འབྲས་བུ་
གསུམ་ཡང་མི་ཕྱེད་པའི་ཕྱིར་རྡོ་རྗེ་ཞེས་བྱ་བ་སྟེ། དེ་དག་ནི་དུས་གསུམ་གྱི་་་་་
སངས་རྒྱས་ཀུན་གྱི་ལམ་དང་ངོ་བོ་ཉིད་ཁོ་ནའི་ཕྱིར་རོ། །རྩ་བའི་དམ་ཚིག་ལྔ་ལ་
ནི༑ །གཅིག་ལ་གཉིས་དང་བཅུ་ཕྲག་གསུམ། །ཡན་ལག་དམ་ཚིག་ལྔ་རྣམས་ལ། །
གཅིག་ལ་འང་བཅུ་ཕྲག་གཉིས་སུ་དབྱེ་ཞེས་བྱ་བ་ལ་སོགས་པ་ནི། རྣམ་གྲངས་་་
གཉིས་ལས་རྒྱས་པར་བསྟན་པ་སྟེ། སྤྱིར་དམ་ཚིག་རྒྱས་འབྲིང་རྣམ་པ་ཏྲི་ལ་རེ་རེ་
ལ་ཡང་གསུམ་གསུམ་སྟེ་དགུར་ཕྱེ་བ་ལས་འབྲིང་གི་འབྲིང་སུམ་བརྒྱ་དྲུག་ཅུར་ཕྱེ་བ་
སྟེ༑ ཚོགས་མང་དུ་དོགས་པ་དང་། འཕྲ་རྒྱས་འབྱེད་པ་ལས་གསལ་བས་་
འདིར་མ་བྲིས་སོ། །རྒྱས་པ་ཡང་ཟུར་ཙམ་བསྟན་པའི་ཕྱིར། དམ་ཚིག་འདི་ནི་
སྨད་པོ་ཆེ་ཞེས་བྱ་བ་ལ་སོགས་པ་གསུངས་ཏེ། ཐེག་པ་ཆེན་པོའི་དམ་ཚིག་རྣམས་
ནི༑ འཁོར་ལོ་སྒྱུར་བའི་རྒྱལ་པོའི་ཁྲིམས་དང་འདྲ་སྟེ། གདུལ་བྱའི་དབང་་་
གིས་རྒྱ་ཆད་པ་འང་མེད་པའི་ཕྱིར་རོ། །དེ་ཉིད་ཉེ་བར་བསྟན་པའི་ཕྱིར། །
འཇིག་རྟེན་དྲུག་གི་ཕྱོགས་བཅུ་ན། །སྲིད་གསུམ་འགྲོ་བ་ཇི་སྙེད་པའི། །རྟོག་་
འདུལ་དམ་ཚིག་དེ་སྙེད་འཕྲོ་ཞེས་གསུངས་ཏེ། འདུལ་བ་ནི་གཉེན་པོས་འདུལ་་
བ་དང་། སྦྱངས་པས་འདུལ་བ་དང་། བསྒྱུར་བས་འདུལ་བ་དང་། དག་་་
པར་འདུལ་བ་དང་། ངོ་ཤེས་པས་འདུལ་བ་ལ་སོགས་པའོ། །དེ་དག་གི་ཕྱིར་
གྲངས་མ་ངེས་པ་ཁོ་ནའོ། །གཞན་ཡང་རྒྱལ་མཆོག་ཀུན་བཟང་གིས། །ཞེས་བྱ་བ་
ལ་སོགས་པ་ནི། བསྲུངས་པའི་ཡོན་ཏན་བསྟན་པ་སྟེ། མཉམ་རྫོགས་ཀྱི་ཡོན་


ཏན་ལས་གཞན་པར་གྱུར་པ་ནི། ཡང་ཞེས་བྱ་བ་སྟེ། དམ་ཚིག་བཅོ་ལྔ་པོ་་
མཉམས་པ་ནི། གང་དུ་བྱུང་ཞེ་ན། རིགས་ཀྱི་བདག་པོ་ནི་རྒྱལ་པོའི་མཆོག་སྟེ་
དངོས་ཀུན་ཏུ་བཟང་པོའོ། །དེའི་ངོ་བོ་ཉིད་ཇི་ལྟར་ཞེ་ན། ཐམས་ཅད་མ་་
ལུས་ཕྱག་རྒྱའི། །བསྒྲུབ་མེད་དམ་པ་མ་ལུས་འབྱུང་ཞེས་གསུངས་ཏེ། དངོས་
པོ་གཉིས་ཀྱིས་བསྡུས་པ་རིལ་ནི་སྐུ་གསུང་ཐུགས་ཀྱི་ཕྱག་རྒྱར་ཡེ་ནས་ལྷུན་གྱིས་གྲུབ་
པས་སྤང་བ་དང་བླང་བ་མེད་པ་ནི་འབྲས་བུ་དམ་པ་སྟེ། ཀུན་ཏུ་བཟང་པོའི་་་་
ཡོན་ཏན་རིལ་ལྷུན་གྱིས་གྲུབ་པའོ། །དེའི་ཡོན་ཏན་བརྗོད་པ་ལས་འདས་པའི་་་་་
ཕྱིར༑ དེ་ལ་སོགས་པ་བསམ་ཡས་མཆོག་ཅེས་གསུངས་སོ། །རྒྱལ་བའི་རིགས་
མཆོག་འཛིན་པ་དེ། །ཞེས་བྱ་བ་ལ་སོགས་པ་ནི། ཡོན་ཏན་ཉེ་བ་མདོར་བསྟན་
པ་སྟེ། དམ་ཚིག་འདི་དག་ལྟ་སྤྱོད་ཚང་བར་སྦྱོར་བ་ནི། སར་ཆུད་པའི་རིགས་
འཛིན་ནོ། །རྒྱུན་ཏུ་གནས་པ་ནི་ས་ལ་གནས་པའོ། །སྟོབས་སུ་གྱུར་པ་ནི་སར་
ཡོངས་སུ་སྨིན་པའི་ཕྱིར་རོ། །འཇིག་རྟེན་གཙོ་དང་འཁོར་གྱིས་བཀུར། །དམ་པ་
མཆོག་དང་དམ་པ་ཡིས། །སྲས་དང་སྤུན་དགོངས་བྱིན་གྱིས་རློབ། །ཅེས་བྱ་བ་
ནི༑ བསྒྲུབ་པ་པོ་དེ་ལ་སྡེ་བརྒྱད་གཡོག་དང་བཅས་པས། དགོངས་པ་བསྒྲུབ་
པ་དང་། སངས་རྒྱས་དང་བྱང་ཆུབ་སེམས་དཔའ་རིལ་གྱིས་དགོངས་ཤིང་བྱིན་་
གྱིས་རློབ་པར་འགྱུར་བ་ཁོ་ནའོ། །བདེར་གཤེགས་ཉིད་ཀྱི་ཡུལ་ལ་ཞུགས་ཞེས་བྱ་
བ་ནི། བཅོ་ལྔ་པོ་དེ་ཉིད་དེ་བཞིན་གཤེགས་པའི་ངོ་བོའི་ཕྱིར་རོ། །འཇིགས་་
མེད་ཀུན་ཏུ་བཟང་པོར་སྦྱོར། །ཞེས་བྱ་བ་ནི། དེ་ཕན་ཆད་ཅི་སྤྱད་ཀྱང་ལྟུང་
བའི་དོགས་པ་མེད་དེ་སྤྱོད་ཡུལ་ཡོངས་སུ་དག་པའི་ཕྱིར་རོ། །ཇི་བཞིན་ཉིད་དང་
འདུལ་བའི་ཐབས་ཞེས་བྱ་བ་ནི་ཆོས་ཐམས་ཅད་ཀྱི་ཇི་བཞིན་པ་དེ་ཉིད་མངོན་དུ་
བྱེད་པའི་དམ་ཚིག་ཆེན་པོ་ཉིད་དང་འདུལ་བའི་ཐབས་བཅོ་ལྔ་པོ་ལ་སོགས་པ་་


།


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ 
ཐམས་ཅད་མ་བརྩལ་བར་ལྷུན་གྱིས་གྲུབ་པའི་ཕྱིར། ཇི་སྙེད་སྡོམ་པ་བསམ་ཡས་པ།།
མ་ལུས་རྣམ་དག་ལྷུན་གྱིས་གྲུབ་ཅེས་གསུངས་སོ། །ཉམས་ན་བསྐང་བས་རྫོགས་
པ་དང་། །དེ་ལ་སོགས་པ་བསམ་ཡས་མཆོག་ཅེས་བྱ་བ་ནི། སྤྱིར་དམ་ཚིག་་་་
རྣམས་ལས་མ་ལོག་ན་ཉམས་པ་རྣམས་བསྐངས་པས་ཀྱང་སྐོངས་སོ་ཞེས་བྱའོ། །
དེ་ནས་དེ་བཞིན་གཤེགས་པ་ཉིད་དེ་བཞིན་གཤེགས་པ་ཉིད་ལ་འདུལ་བར་གྱུར་ཏོ་
ཞེས་བྱ་བ་ནི། དམ་ཚིག་གི་རང་བཞིན་གྱི་ཕྱིར་དང་། རྒྱལ་བ་ཉིད་ཀྱང་འདི་་་་
དག་ལས་མི་འདའ་ན་གཞན་ལྟ་ཅི་སྨོས་ཞེས་བྱ་བའི་ཐ་ཚིག་གོ་།། །།
ལེའུ་བཅུ་དགུ་པ་མདོར་བཤད་པའོ།། །།
དེ་ནས་འཕྲིན་ལས་བསྟན་པའི་ཕྱིར། ལྷུན་གྱིས་གྲུབ་པའི་དམ་ཚིག་བྱིན་
གྱིས་རློབ་པ་ཞེས་བྱ་བ་ལ་སོགས་པ་གསུངས་ཏེ། བྱང་ཆུབ་སེམས་ཉིད་ལ་འཕྲིན་
ལས་རྣམ་བཞི་རང་བཞིན་གྱིས་ལྷུན་གྱིས་གྲུབ་པར་གནས་པ་སྟེ། ཆོ་ག་བཞི་ཡིས་
བསྐུལ་བས་མངོན་དུ་སྣང་བར་བྱེད་པ་ནི་བྱིན་གྱིས་རློབ་པ་ཞེས་བྱའོ། །ཨེའི་
ཚོགས་ཀྱི་དཀྱིལ་འཁོར་མཆོག་ཅེས་བྱ་བ་འདི་དག་ཀྱང་། རིམ་པ་མན་ངག་གིས་
བསྡེབས་ཏེ། དང་པོ་བདུད་རྩི་ལྔ་འམ་ཟས་ལྔ་ལ། མཚན་མ་མིང་དུ་བཅས་
པར་བྱ་ཞེས་བྱ་་ལ་སོགས་པའི་དོན་གྱིས། བསྒྲུབ་བྱ་དང་འདས་པ་ལ་སོགས་
པའི་དམ་རྫས་ལྔ་འམ། ཤ་དང་ཉ་དང་བུ་རམ་དང་ཏིལ་དང་སྦྲང་ལ་སོགས་པ་
རྣམས་ལ་ལིང་ག་བཅས་ལ། ཤོག་བུ་འམ་གྲོ་ག་ལ་མིང་རུས་བྲིས་ལ་གླན་ཏེ།
ཐོད་པའི་ནང་དུ་གཞུག་གོ། །དེ་ནས་སྔགས་མཁན་ལས་རྣམ་བཞི་རང་གི་ཕྱོགས་
སུ་ཁ་བལྟས་ལ། ཨེའི་ཚོགས་ཀྱི་དཀྱིལ་འཁོར་མཆོག་ཅེས་བྱ་བ་ལ་སོགས་པའི་
ཕྱིར༑ ལས་སོ་སོའི་དཀྱིལ་འཁོར་གསལ་བར་བསྐྱེད་དེ་ལྷ་རྣམས་ལས་ལ་ངེས་


པར་བཙུད་དེ། དེ་ནས་བཀུག་ནས་རྡོ་རྗེ་ཕུར་པས་གདབ་ཅེས་བྱ་བ་ལ་སོགས་
པའི་ཕྱིར། ཕོ་ཉ་རྣམས་ཀྱིས་བཀུག་ནས་ལིང་ག་ལ་བསྟིམས་ཏེ། ཕྱག་རྒྱ་
བཞིས་བཅིངས་ནས་མངོན་དུ་བྱས་ལ་བཞག་གོ། །དེ་ལ་རྒྱུ་དང་དབྱིབས་སོ་སོའི་
ཕུར་པ་རྣམས་རིགས་སོ་སོའི་ཀི་ལ་ཡར་བྱིན་གྱིས་བརླབས་ལ་གནས་བདུན་ལ་
སོགས་པ་ལ་བཏབ་ལ་གཟིར་རོ། །དེ་ནས་རྡུལ་དུ་བྱས་ལ་ཚོགས་ལ་དབུལ་ཞེས་
བྱ་བའི་དོན་གྱིས། བསམ་པ་དང་ཆས་པས་རལ་གྲིས་གཏུབས་ལ། འབར་བ་
གཏུམ་ཆེན་རྔམ་པ་ལ། །ཁྲོས་པའི་ཡིད་ཀྱིས་མཆོད་སྦྱིན་བྱ་ཞེས་བྱ་བ་ལ་སོགས་
པའི་དོན་གྱིས། རིགས་སོ་སོའི་དཀྱིལ་འཁོར་བསམ་ཡས་པ་མངོན་སུམ་དུ་
དམིགས་ནས་རྟོད་ཅིང་ཟོས་པས་དབུལ་ལོ། །དེ་དག་བརླག་པ་དང་། འདུས་
པ་ལ་སོགས་པའི་བསམ་པས་ཕྱེ་ནས་ཕུལ་ན། མི་གནོད་ཅིང་འདོད་པ་བཞིན་དུ་
འགྱུར་རོ། །དེ་དག་ནི་ལྷག་པ་རྫས་ཀྱི་སྒོ་ནས་ལས་བྱ་བའོ། །རྡོ་རྗེ་ལུ་གུ་རྒྱུད་
ཀྱི་ལས་བྱ་བ་ནི། བསྒྲུབ་པ་པོ་ཡབ་ཡུམ་རྣམས་སྲིན་ལག་ལུ་གུ་རྒྱུད་དུ་སྦྲེལ་པའི་
དབུས་སུ་ལིང་ག་བཞག་ལ། ཨེ་རཾ་བཾ་རཾ་མ་རཾ་ཡ་རཾ་ཞེས་བྱ་བའི་སྔགས་ཀྱིས་སོ་
སོའི་གཞལ་ཡས་ཁང་མེ་དཔུང་དང་བཅས་པར་བསམ་སྟེ། དེའི་ནང་དུ་ལྷ་སོ་
སོའི་དཀྱིལ་འཁོར་དུ་བདག་ཉིད་བྱིན་གྱིས་བརླབས་ལ། དེ་ནས་རྒྱས་པ་ལས་
འབྱུང་བ་ལྟར་ཚིགས་སུ་བཅད་པས་བསྐུལ་ཏེ། སྟང་སྟབས་ཀྱིས་སྤྲུལ་པ་རྣམས་
སྤྲོས་པས་ཁམས་གསུམ་སྤྲུགས་ནས་བསྲུང་བ་དང་ཕྲལ་ཏེ་བཀུག་ནས་ལིང་ག་ལ་
མངོན་དུ་གནས་པ་ལ། གནས་གསུམ་ནས་འོད་ཟེར་བྱུང་བ་ལ་ཐིམ་ནས་བསམ་
པས་དབང་བསྐུར་ནས་ཇི་ལྟར་འདོད་པ་འགྲུབ་པ་སྟེ། དྲག་པོ་ནི་སངས་རྒྱས་སྐུ་
ཡང་འཇིག་པ་དང་། ཚིག་པར་གྱུར་ན་གཞན་ལྟ་ཅི་སྨོས་ཞེས་གསུངས་སོ།།
དབང་ནི་དབང་གི་རྒྱལ་པོ་པདྨ་གར་དབང་དང་ཕྱག་ན་རྡོ་རྗེ་ཡང་དབང་དུ་འདུ་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ། 
ན་གཞན་ལྟ་ཅི་སྨོས་ཞེས་གསུངས་སོ། །རྒྱས་པས་ནི་ཡོན་ཏན་གྱིས་ནམ་མཁའ་
ཡང་ཁེངས་པར་འགྱུར་རོ། །ཞེས་གསུངས་སོ། །ཞི་བས་ནི་ཁྲོ་བོའི་ལས་ཀྱི་
སྦྱོར་བ་ཡང་ཞི་བར་བྱེད་དོ་ཞེས་གསུངས་ཏེ། འབྲུ་ནི་གོ་སླ་བས་སོ་སོར་མ་
བཤད་དོ། །སླས་དང་ཕྱི་མོ་བྲན་མོའི་ཚོགས་ཞེས་བྱ་བ་ལ་སོགས་པ་ནི། དེ་
དག་གིས་དུས་སུ་འཁོར་རྣམས་བསྒུལ་ལ་ལས་ལ་མངག་པ་སྟེ། གོ་སླའོ། །ཁྲོ་
བོ་བསྒྲུབ་པའི་ལས་ཀྱི་གཙོ་བོ་ནི་འདི་ཡིན་ནོ་ཞེས་བྱ་བ་ནི། ཁྲོ་བོ་ཚོགས་ཀྱི་
དཀྱིལ་འཁོར་བསྒྲུབ་པའི་དུས་སུ་ལས་བཞི་བྱ་བའི་མཆོག་ནི་བྲོ་གར་གྱིས་བསྒྲུབ་
བོ་ཞེས་བྱ་བའོ། །ཁྲག་འཐུང་ཆེན་པོ་ལ་སོགས་པའི་ཞེས་བྱ་བ་ལ་སོགས་པ་ནི།
རྡོ་རྗེ་ལུ་གུ་རྒྱུད་ཀྱི་ལས་ལ་སོགས་པའི་དུས་སུ། བདག་ཅག་ལྷ་རུ་བྱིན་གྱིས་
བརླབས༑ ཁམས་གསུམ་རིལ་ཡང་དེ་ལས་མི་གཞན་པར་བྱས་ཏེ། རྐང་པའི་
བྲོ་ཐབས་དང་། ལག་པའི་གཡེང་བ་དང་། སུམ་བ་ནེ་ཞེས་བྱ་བའི་གླུ་ང་རོ་
དང་ཆས་པར་བྱ་བའི་ནི། ཐམས་ཅད་ཐམས་ཅད་ཅི་འདོད་པར། །ཐམས་
ཅད་ཐམས་ཅད་བྱེད་པ་ཡིན་ཞེས་བྱ་བ་ནི། ལས་དངོས་གྲུབ་ཅི་འདོད་པ་གྲུབ་
པར་འགྱུར་རོ། །མཛོད་ལྡན་ཆེན་མོ་ཞེས་བྱ་བ་ནི་ཀེ་རུ་ལ་སོགས་པ་སྟེ་དབང་
དང་ཅི་འདོད་པ་རྒྱས་པར་བྱེད་དོ། །སྦོས་མོ་ཆེན་མོ་ནི་པུ་ཀ་སི་ལ་ལ་སོགས་པ་སྟེ།
ཞི་བ་དང་མངོན་སྤྱོད་ཀྱི་ལས་བྱེད་པའོ། །གཞན་ནི་གོ་སླའོ། །ལྗོན་པ་དང་ནི་
ལྕུག་ཕྲན་ཚལ། །།ཞེས་བྱ་བ་ལ་སོགས་པ་ནི། ལས་རྣམ་བཞིའི་ཡུམ་སྟེ་སྒྱུ་
འཕྲུལ་རྡོ་རྗེ་ལས། དཀར་མོ་བོང་ཆུང་སྐད་ཆེན་ལ། །བཞིན་ལུས་གཙུག་ཕུད་
གཡས་སུ་འཁྱིལ། །ཡན་ལག་འཕྲ་འཇམ་སྐད་གསལ་ཅིང་། །རླུང་དཀར་ལྕི་་་
བས་ཞི་བ་བྱ། །ཟླ་དང་ཡན་ལག་མང་བ་དང་། །འཕྲ་ཞིང་བཤད་པ་ཟབས་སུ་
རིང་། །བཞིན་ལུས་སེར་ཞིང་གྲུ་བཞིར་གནས། །རྣ་འཕྱང་ཤ་དང་ནུ་མ་རྒྱས།


འཕེལ་བའི་དུས་སུ་འདི་དག་གཟུང་། །བཞིན་མདོག་པང་འདྲ་སོགས་ཀ་ལ། །
སྨིན་དཀྱུས་རིང་ལ་སྟོད་སྨད་ཆེད། །ལུས་དང་ཆུ་ཀླུང་དྲི་ཞིམ་ཞིང། །བདེ་བ་་་་
ལྡན་ཞིང་ཡལ་ག་མེད། །འདི་ནི་སྡུད་པའི་མཆོག་ཏུ་འགྱུར། །ནག་མོ་གྲུ་་་་་
གསུམ་རྩིད་མགོ་མ། །ཁྲོ་གཉེར་བྱིས་པའི་ལུས་ལྡན་ཞིང་། །གཏུམ་ཞིང་བརླང་
ཚིག་འཛེམ་བག་མེད། །གཙང་སྨེའི་རྟོག་བྲལ་གསོད་པར་བཤད། །དང་བ་་་་
དགའ་བ་ཆགས་པ་དང་། །ཁྲོས་པས་ཀ་ལི་རབ་ཏུ་བྱ་ཞེས་བྱ་བ་ནི། ལས་རྣམ་
བཞིའི་བསམ་པ་སྟེ། ཆོས་ཐམས་ཅད་དང་ཡིད་དུ་མི་འོང་བའི་དངོས་པོ་རྣམས།
རང་བཞིན་གྱིས་མི་གནས་པ་དང་། སྦྱོར་བ་དངས་པར་འགྱུར་བ་ཁོ་ན་དང་།
ཡོན་ཏན་གྱི་དངོས་པོ་རྣམས་རང་བཞིན་གྱིས་གནས་དང་མངོན་དུ་འཕེལ་བའོ། །
བསྒྲུབ་བྱ་སེམས་ཉིད་ལས་མི་ཞན་པ་དང་། མངོན་སུམ་དུ་ཞེན་པའོ། །སེམས་
རབ་ཏུ་འཁྲུགསཤིང་འཇིག་པར་མོས་པའི་སེམས་ཀྱིས་ལས་ལ་སྦྱར་བའོ། །དེ་
ནས་དེ་བཞིན་གཤེགས་པ་ཉིད་ལ་དེ་བཞིན་གཤེགས་པ་ཉིད་ཀྱིས་སྦྱོང་བར་གྱུར་ཏོ།།
ཞེས་བྱ་བ་ནི། ཚེ་བའི་ཚད་དུ་ཡང་འགྱུར་ལ། དུས་ཕྱི་མ་གཉིས་ཀྱི་དེ་བཞིན་
གཤེགས་པ་རྣམས་ལ། སྔ་མ་གཉིས་ཀྱི་དེ་བཞིན་གཤེགས་པའི་འཕྲིན་ལས་ཀྱི་་་་་
རྒྱུད་དག་པར་སྦྱོང་བར་འགྱུར་རོ། །ཞེས་བྱ་བ་ཁོ་ནའོ། །ལེའུ་ཉི་ཤུ་ཁོང་ཁྲོལ་
དུ་བཤད་པའོ།། །།
དེ་ནས་ཁྲོ་བོའི་དཀྱིལ་འཁོར་ལ་སྟོད་པ་བསྟན་པའི་ཕྱིར། ཚོགས་ཀྱི་
དཀྱིལ་འཁོར་གྱིས་ཤིན་ཏུ་རྔམ་པའི་མདངས་ཀྱིས་གླུ་འདི་བླངས་སོ་ཞེས་གསུངས་ཏེ།
རབ་ཏུ་རྔམ་པའི་ཁྲོ་བོའི་རང་བཞིན་གྱི་དཀྱིལ་འཁོར་རྣམས་ཞལ་ཁྲོ་ཚུལ་ལྡན་པའི་
འཛུམ་པ་དང་། བཅས་པ་ནི་རྔམ་པའི་མདངས་ཞེས་བྱ་བ་སྟེ། ང་རོ་དང་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ།

ཆས་པས་སྟོང་པའོ། །དང་པོ་སྐུ་ལ་སྟོང་པ་བསྟན་པའི་ཕྱིར། ཧཱུཾ་གཏུམ་ཆེན་
དུས་མཐའི་མེ་ལྟར་འབར། །ཞེས་བྱ་བ་ལ་སོགས་པ་གསུངས་ཏེ། ཧཱུཾ་གི་གླུ་
ཉིད་ཡེ་ཤེས་རྒྱན་གྱི་ཕྱིར། མགོ་དྲངས་པའོ། །རྔམ་པའི་ཚེམས་གཏུམ་པ་དང་།
འབར་བའི་སྐུ་གཏུམ་པ་དང་། འཕྲིན་ལས་དྲག་ཤུལ་མཛད་པའི་ཕྱག་གཏུམ་
པའི་ཕྱིར་ཆེན་པོ་སྟེ། དེ་ལྟ་བུའི་སྐུ་ལ་བཟོད་པར་དཀའ་བའི་མེ་དཔུང་བསྐལ་
པའི་མེ་ལྟར་འཁྲུག་པའོ། །འོད་ཟེར་ཉི་མ་འབུམ་གྱིས་གཟི་ཞེས་བྱ་བ་ནི།
མུན་པ་སེལ་བའི་འོད་ཟེར་གསལ་བ་དང་། ཐབས་མཁས་པའི་འོད་ཟེར་མང་བ་
དང་། ཐུགས་རྗེ་ཆེན་པོའི་འོད་ཟེར་གྱིས་ཁྱབ་སྟེ། དེ་དག་ཉི་མ་འབུམ་དུས་་
གཅིག་ཏུ་ཤར་བའི་འོད་ལྟ་བུས་ཐམས་ཅད་ཟིལ་གྱིས་གནོན་པའོ། །ཁྲོ་གཉེར་
གློག་སྟོང་འགྱུ་བ་བཞིན་ཞེས་བྱ་བ་ནི། དབང་དུ་སྡུད་པའི་ཁྲོ་གཉེར་བསྡུས་པ་
དང་། ཟིལ་གྱིས་གནོན་པའི་ཁྲོ་གཉེར་བསྒྲེང་བ་དང་། ཐབས་མཁས་པའི་ཁྲོ་
གཉེར་སྣ་ཚོགས་སུ་གཡོ་བ་དེ་དག་གློག་སྟོང་ལྟ་བུར་འཁྱུག་པའོ། །མཆེ་བཟང་་་
ཡག་ཟ་བྱེད་ཆེ་ཧོ་ཞེས་བྱ་བ་ནི། སྐྱེ་ཤི་རྩད་གཅོད་པའི་མཆེ་བ་དཀར་བ་དང་།
གདུག་པ་ཟ་བྱེད་ཀྱི་མཆེ་བ་རྩ་དམར་བ་དང་། རྔམ་པའི་མཆེ་བ་རབ་ཏུ་རྣོ་བའོ།།
ཧོ་ནི་དེ་དག་གིས་མཉེས་པའི་དོན་ཏོ། །གསུང་ལྔ་ལ་བསྟོད་པ། ཧཱུཾ་རྔམ་པའི་
ང་རོར་འབྲུག་སྟོང་ལྡིར་ཞེས་བྱ་བ་ནི། གསུང་རྔམ་པར་སྒྲོགས་པའི་དྲག་པོའི་་་་
དབྱངས་འཇིགས་པར་དྲག་པའོ། །ཏུག་ཆེམ་རི་རབ་འབུམ་རྙིལ་སྐད། །ཅེས་
བྱ་བ་ནི། ལྷ་གཤེགས་པའི་ཏུག་ཆེམ་དང་། འཕྲིན་ལས་མཛད་པའི་ཏུག་ཆེམ་
དང་། སྤྲུལ་པ་འཁྲུག་པའི་གཏུམ་ཆེན་མོ། ཨ་ཨ་ཧ་ལའི་གད་རྒྱངས་ཆེ་ཞེས་་
བྱ་བ་ནི། རྔམ་པའི་གད་མོ་ཨ་ཨ། གཏུམ་པའི་གད་མོ་ཧ་ལ། དགྱེས་པའི་་
གད་མོ་ཧ་ཧོ། དབྱུག་པའི་མཐོར་རླུང་གཡེང་བ་ཆེ་ཧོ་ཞེས་བྱ་བ་ནི། འཁོར་་


སྡུད་པའི་དབྱུགས་པ། གདུག་པ་འདུལ་བའི་དབྱུགས་པ་དང་། བྱིན་འབེབས་
པའི་དབྱུགས་པ་སྟེ། དེ་དག་ལ་མཐོར་རླུང་ཆེན་པོ་བྱུང་བས་ཁམས་གསུམ་་་་
ཡེངས་པར་བྱེད་དོ། །ཐུགས་ལ་བསྟོད་པའི་ཕྱིར། ཧཱུཾ་ཁྲོ་བོའི་ཤེས་རབ་འོད་པོ་
ཆེ་ཞེས་བྱ་བ་ནི། ཁྲོ་བོ་ཉིད་ཤེས་རབ་ཀྱི་ངོ་བོ་སྟེ། ལྟ་ངན་རིལ་མི་དམིགས་་་
པར་བྱེད་པའི་ཕྱིར་དེ་ཅིས་ཀྱང་མི་སྒྲིབ་པར་གསལ་བའོ། །ཡེ་ཤེས་དཀྱིལ་འཁོར་
ཀུན་ཏུ་གསལ་ཞེས་བྱ་བ་ནི། ཡེ་ཤེས་ལྔ་ཡིས་ཤེས་བྱ་མ་ལུས་པར་མཁྱེན་པའི་་་་
ཕྱིར་རོ། །རྡོ་རྗེ་ལྟ་བུ་ཡེ་ཤེས་ཀྱིས་སྣང་བ་ཐམས་ཅད་ཀྱང་ཉིད་ལས་མི་ཞན་པར་
སྦྱོང་བའི་ཕྱིར། འབར་བའི་ཡེ་ཤེས་ཀུན་ཏུ་འཇོམས་ཞེས་གསུངས་སོ། །སྣ་་་་
ཚོགས་ཡེ་ཤེས་ཐིག་ལེ་ཆེ་ཞེས་བྱ་བ་ནི། ཡེ་ཤེས་ཆེན་པོ་བཅོ་བརྒྱད་ལ་སོགས་པ་
རྩིས་ལས་འདས་པ་རྣམས་ཐ་དད་དུ་གསལ་བ་ཀུན་ཀྱང་མི་གནས་པའི་ཡེ་ཤེས་ཆེན་
པོར་རོ་གཅིག་པར་སྟོན་པའོ། །ཧཱུཾ་ཁྲོ་བོའི་རྒྱལ་པོ་སྤྲིན་ཆེན་པོ། །ཁྲོས་པའི་
དཀྱིལ་འཁོར་ཆར་ཆེན་འབེབས་ཞེས་བྱ་བ་ནི། ཡོན་ཏན་བསྟོད་པ་སྟེ།
དཀྱིལ་འཁོར་འདི་དག་གི་ཡོན་ཏན་གྱི་ཚོགས་མང་པོ་ལས། ཁྲོ་བོའི་དཀྱིལ་
འཁོར་སོ་སོའི་སྤྲུལ་པ་དང་ཆས་པ་བསམ་ཡས་པར་གདུལ་བྱ་ཐ་དད་ལ་སྣང་བར་
མཛད་པའོ། །དེ་དག་མི་ཟད་པའི་ཕྱིར། དཀྱིལ་འཁོར་ཡིད་བཞིན་འབྱུང་
བའི་གཏེར་ཞེས་གསུངས་སོ། །སྣ་ཚོགས་འཁྲོས་པའི་ཐིག་ལེ་ཆེ་ཞེས་བྱ་བ་ནི།
ཡོན་ཏན་སྣ་ཚོགས་དང་བཅས་པའི་ཁྲོ་བོ་རྣམས་ཡེ་ཤེས་ཆེན་པོའི་ཁྲོ་བོར་རོ་གཅིག་
པའོ༑ །འཕྲིན་ལས་ལ་བསྟོད་པའི་ཕྱིར། ཧཱུཾ་བདུད་ཀུན་གྱི་ནི་བདག་པོ་སྟེ།།
བདུད་ཀྱི་བདུད་སྟེ་བདུད་རྣམས་འཇོམས་ཞེས་བྱ་བ་ནི། བདུད་བཞི་མ་ལུས་
པར་མ་སྤངས་པར་དབང་དུ་བྱེད་པ་ནི་བདག་ཉིད་ཆེན་པོ་སྟེ། དེའི་ཕྱིར་རུ་ཏྲ་
སྡེ་དང་བཅས་པ་བསྒྲལ་ཞིང་གནས་པར་ནས་ཕྱི་རོལ་ཏུ་འཕང་བར་སྣང་བ་ནི་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ། 
བཅོམ་པ་ཞེས་བྱའོ། །འཇིགས་པའི་ཚོགས་ཀྱང་འཇིགས་བྱེད་པ། །འཇིགས་
བྱེད་ཆེན་པོ་ཐིག་ལེ་ཆེ་ཧོ་ཞེས་བྱ་བ་ནི། ཐམས་ཅད་ཀྱང་སྡིགས་པར་སྣང་བའི་
མཛད་པ་རིལ། ཡེ་ཤེས་ཀྱི་མཛད་པ་ཉིད་ལས་མ་གཡོས་པར་རང་སྣང་བའི་ཕྱིར་
རོ༑ །རྡོ་རྗེ་བྲག་ཆེན་སྲ་བ་པོ། །རྡོ་རྗེ་ཆུ་བོ་སྡུད་ཆེན་པོ། །རྡོ་རྗེ་མ་སྟེ་
འབར་བ་སྟེ། །རྡོ་རྗེ་རླུང་སྟེ་མཐོང་རླུང་ཆེ་ཧོ་ཞེས་བྱ་བ་ནི། དེ་དག་གི་མཇུག་
བསྡུས་ནས་བསྟོད་པ་སྟེ། ཁྲོ་བོ་རྣམས་ནི་མི་ཕྱེད་པ་དང་འཇོམས་པའི་ཕྱིར་རྡོ་རྗེ་
ཁོ་ན་སྟེ། དེ་དག་གི་ཕྱིར་དཔེ་བཞིའི་ལྟ་བུར་སྣང་བའོ། །དེ་ལས་དུར་ཁྲོད་ཀྱི་
འབྱུང་བ་བཞི་པོ་ཡང་ཡེ་ཤེས་རྡོ་རྗེའི་ངོ་བོར་སྟོད་པ་ཡང་ཞར་ལ་བཤད་པའོ། །
ལེའུ་ཉེར་གཅིག་པ་མདོར་བཤད་པའོ།། །།
དེ་ནས་རྒྱུད་གཉིས་ཡོངས་སུ་གཏད་ཅིང་མི་ནུས་པར་གཟུང་བ་བསྟན་པའི་
ཕྱིར༑ དེ་ནས་བཅོམ་ལྡན་འདས་དགྱེས་པ་ཆེན་པོ་དེ་བཞིན་གཤེགས་པ་ཉིད་ལ་
སྔགས་ཀྱི་རྒྱལ་པོ་བརྟན་པར་གཟུང་བ་འདི་ཆེད་དུ་བརྗོད་དོ་ཞེས་བྱ་བ་ལ་སོགས་་
པ་གསུངས་ཏེ། ཐམས་ཅད་ཉིད་ལས་མི་གཞན་པ་ཉིད་དང་། ཡོངས་སུ་་་་
རྫོགས་པར་ཆུད་པའི་ཕྱིར་གང་ལ་ཡང་འགལ་བ་མེད་པ་ཁོ་ནའོ། །རྒྱུད་གཉིས་ནི་
ངོ་བོ་དང་ཡོན་ཏན་བཤད་པ་རྣམས་ཀྱི་དོན་གྱིས། རྒྱལ་པོ་ཁོ་ན་སྟེ། དེ་དག་
གཞན་དུ་མི་འགྱུར་བར་བྱ་བ་དང་། གཟུང་བས་མི་ནུབ་པ་ནི་བརྟན་པ་ཞེས་བྱ་
བ་ཁོ་ན་སྟེ། ཡོངས་སུ་གཏད་པ་གཉིས་ལས་གདམ་པ་བསྟན་པའི་ཕྱིར། ཀྱེ་ཀྱེ་
ཕྱོགས་བཅུ་དུས་བཞི་རང་བཞིན་འདི། །དེ་བཞིན་གཤེགས་པའི་ངོ་བོ་ཉིད་ཅེས་་་་་
གསུངས་ཏེ། ཉིད་ལས་མི་གཞན་པའི་ཕྱིར་གུས་པས་བོས་པ་སྟེ། ད་ལྟར་དང་
མ་འོངས་པའི་དེ་བཞིན་གཤེགས་པ་རྣམས་ལའོ། །ཐ་སྙད་གཉིས་ཀྱིས་བསྡུས་པ་


རིལ་གྱི་རང་བཞིན་ཉིད་ནི། འབུ་ཏ་བཞི་བཅུ་རྩ་ལྔའི་སྐུ་དང་ཡེ་ཤེས་སུ་གསལ་་
ནས་གནས་པ་ནི་རང་བཞིན་གསང་བའི་སྙིང་པོའི་ངོ་བོ་ཉིད་དེ། ངེས་པའི་ལུང་
ཁོ་ནའོ། །དེ་ནི་རང་བཞིན་གྱིས་གནས་པ་སྟེ་མི་འགྱུར་བར་གདམས་པའོ། །
ད་ནི་ལམ་གྱི་རྒྱུད་ཡོངས་སུ་གཏད་པ་བསྟན་ཏེ། དེ་དག་གི་དགོངས་པ་བསྟན་
པའི་ཕྱིར། གཟུང་འཛིན་སྤྲོས་ལ་འཆེལ་བ་ཡིས། །རྣམ་རྟོག་ཞགས་པས་སོ་
སོར་བཅིངས་ཞེས་བྱ་བ་ནི། ཡིན་མོད་ཀྱི་མ་རིག་པའི་བདག་ལས་བྱུང་བའི་
གཟུང་འཛིན་གྱིས་ཀུན་བརྟགས་པ་གཉིས་ལ་ཐོག་མ་མེད་པ་ནས་གོམས་པའི་
འཛིན་པས་བཅིངས་པ་དག་བདག་ཉིད་ངོ་མི་ཤེས་པ་དག་ཞེན་པ་གྲོལ་བ་གྲོལ་བ་
ཉིད་ཀྱིས་མཉམ་དུ་ཐར་པར་འགྱུར་བའི་ཕྱིར་ལམ་གྱི་རྒྱུད་རྣམས་གསུངས་པའོ། །
འོ་ན་ལམ་དུ་མ་ནི་དགོས་པ་མེད་དོར་བར་དོགས་པ་ལ། ས་རྣམས་ཁྱད་པར་
བཀོད་པ་ཡང་། །གསང་བའི་སྙིང་པོར་འགྲོ་བའི་ལམ། །ཡེ་ཤེས་ངོ་མཚར་
རབ་འབྱམས་ཀྱིས། །དོན་དུ་མི་འགྱུར་ཡོད་མ་གསུངས། །ཞེས་གསུངས་ཏེ།
རང་བཞིན་གསང་བའི་སྙིང་པོ་ནི་ཤིན་ཏུ་ཟབ་པས་ཕལ་གྱི་ཡུལ་མ་ཡིན་ཡང་ལམ་་
རིག་པར་སྦྱངས་པ་རྣམས་ཀྱིས་ཉོང་དུ་རུང་བའི་ཕྱིར། ལམ་མཐའ་ཡས་པ་ཡང་
འདི་ཉིད་ཀྱི་ཁྱད་པར་ལས་སྣང་བར་བྱས་པ་ཁོ་ནའོ། །ཞེས་བྱ་བའོ། །ཡོངས་
སུ་གཏད་པ་རྣམ་པ་གཉིས་ལས། སྡུད་པ་པོ་ལ་རྒྱུད་ཀྱི་མཚན་ཉིད་བརྗོད་ནས་་་
གཏད་པ་བསྟན་པའི་ཕྱིར། དེ་བཞིན་གཤེགས་པ་ཐམས་ཅད་ལ། །གསང་བ་
འདི་ལས་གཞན་མི་མངའ། །ཞེས་བྱ་བ་ལ་སོགས་པ་གསུངས་ཏེ། རྒྱལ་བ་་་
ཐམས་ཅད་ཀྱི་ངོ་བོ་ཉིད་དང་དགོངས་པ་ཕྱིན་ཅི་མ་ལོག་པར་མངོན་དུ་བསྟན་པ་་
དང་། རང་བཞིན་གྱི་རྒྱུད་འདི་ཡིན་པའི་ཕྱིར་རོ། །སྒྲོ་དང་སྐུར་པ་ཞི་བའི་
གསང་བའི་སྙིང་པོ་དེ་ཁོ་ན་ཉིད་དེ་ངེས་པའི་དབྱིངས་ནས་ཕྱུང་ཞེས་བྱ་བ་ནི།


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ། 
དེ་ལྟ་བུའི་རང་བཞིན་གསང་བའི་སྙིང་པོ་ཉིད་ཅི་འདྲ་བ་སྒྲོ་སྐུར་མེད་པ་ཕྱིན་ཅི་མ་
ལོག་པར་སྟོན་པ་ནི། གསང་བའི་སྙིང་པོ་དེ་ཁོ་ན་ཉིད་ངེས་པ་ཞེས་བྱ་བ་ལམ་གྱི་
རྒྱུད་འདི་ཁོ་ན་སྟེ། ཤེས་བྱའི་མིང་ཤེས་བྱེད་ལ་བཏགས་པའི་ཕྱིར་རོ། །
རང་བཞིན་གྱི་རྒྱུད་ནི་ཅིག་ཤོས་རིལ་གྱི་འབྱུང་ཁུངས་སུ་གྱུར་པ་ལས་འདི་ཉིད་
མངོན་དུ་སྣང་བ་ནི་ཕྱུང་བ་ཞེས་བྱ་བ་སྟེ། ངེས་པའི་ལུང་ལས་ཕྱུང་བའི་ཕྱིར་
མངོན་དུ་ཕྱུང་བའི་ལུང་ངོ་། །དེ་ལྟ་བུའི་ཕྱིར་སྡུད་པ་པོས་ཟུང་ཞིག་པར་གཏད་
པའོ༑ །བསྒྲུབ་པ་པོ་ལ་མི་ནུབ་པར་གཟུང་བར་གཏད་པ་བསྟན་པའི་ཕྱིར།
དེ་ནས་དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་གསང་ཆེན་སྙིང་པོ་འདི་ཞེས་བྱ་
བ་ལ་སོགས་པ་གསུངས་ཏེ། རྒྱུད་འདི་རིགས་ཐམས་ཅད་ཀྱི་བདག་པོའི་གསུང་་
དུ་ཕྱུང་བ་ནི་གསུང་གི་ཕྱག་རྒྱའོ། །འདིས་མཚོན་པ་དང་འདིའི་ངོ་བོ་ཉིད་དང་་
འདི་ལས་མི་འདའ་བའི་ཕྱིར་རོ། །རྟོགས་ནས་སྨྲ་བར་གང་བྱེད་པ། །དེ་ཉིད་ང་
ཡིན་དབང་ཡང་རྫོགས། །ཞེས་བྱ་བ་ནི། བཤད་པ་ཉིད་ཀྱི་ཕྱིར་རྒྱུད་འདི་ཉམས་
སུ་ལོན་ནས་མི་ནུབ་པར་སྒྲོགས་པ་ནི་སྟོན་པ་ཉིད་དང་ཁྱད་པར་མེད་པའི་ཕྱིར།
དབང་ལྔ་ཡོངས་སུ་རྫོགས་པས་ནུས་པ་ཆེན་པོ་དང་ལྡན་པའོ་ཞེས་བྱ་བའོ། །
དེ་དག་གི་ཕྱིར་དེ་ནི་ངེས་པར་ལུང་བསྟན་ཏེ། སྲས་ནི་ཐུགས་ལས་སྐྱེས་པ་ཡིན།།
ཞེས་གསུངས་ཏེ། རང་རིག་པ་ཕྱིན་ཅི་མ་ལོག་པར་རྟོགས་པའི་ཕྱིར་རོ། །ལུང་
བསྟན་པ་གང་སྙམ་པ་ལ། །ས་རབ་རིག་པ་འཛིན་ལ་གནས་ཞེས་གསུངས་ཏེ།
སྒྱུ་འཕྲུལ་རྡོ་རྗེ་ལས། རང་རིག་ཡེ་ཤེས་རྒྱུད་དོན་ཕྱིར། །རང་སྣང་རིག་པས་
མངོན་བྱས་པ། །རིགས་འཛིན་མཆོག་སྟེ་ལྷུན་གྲུབ་པའོ། །ཏིང་འཛིན་ནུས་
པའི་མཐུ་མེད་ཀྱང་། །ས་སྦྱོང་སེམས་པས་བསྐྱེད་དུ་མེད། །བདེར་གཤེགས་
ཉིད་དང་སྤྱོད་ཡུལ་གཅིག །རིག་པའི་སྐྱེས་བུའི་ལུང་ཐོབ་པའོ་ཞེས་གསུངས་སོ།།


དེ་བཞིན་གཤེགས་པ་ཐམས་ཅད་དབྱེར་མེད་པར་དགྱེས་ནས་ཞེས་བྱ་བ་ནི།
དུས་གསུམ་གྱི་རྒྱལ་བ་རིལ་ཡང་བདེ་བ་ཆེན་པོར་ཅིག་པར་སྣང་བ་ནི་བསམ་གྱིས་་
མི་ཁྱབ་པའི་དགྱེས་པ་ཞེས་བྱའོ། །དུས་བཞི་མཉམ་པ་ཉིད་ཀྱི་དབྱིངས་སྐུ་གསུང་
ཐུགས་ལྷུན་སྟུག་པོ་བཀོད་པའི་རྒྱན་ཏུ་བཞུགས་སོ་ཞེས་བྱ་བ་ནི། དུས་བཞིས་་་་་
བསྡུས་པ་རིལ་རང་རིག་པ་ཁོ་ན་ལས་གཞན་པ་མེད་ཅིང་དེ་ཉིད་ངོ་བོ་མ་གྲུབ་པར་
ཐམས་ཅད་དུ་མ་འགགས་པར་རང་སྣང་བ་ནི་སྣང་སྟོང་གཉིས་སུ་མི་བྱེད་པས་མ་་
བརྩལ་བའི་སྐུ་གསུང་ཐུགས་ཁོ་ནའོ། །དེ་དག་གི་ངོ་བོ་ཉིད་ནི་བརྗོད་པ་ལས་
འདས་པས་མཐའ་ཡས་པ་ཡེ་ཤེས་ཀྱི་ཕྱག་རྒྱ་སྟེ། སེལ་མེད་པ་ཤ་སྟག་གིས་ཡོངས་
སུ་གང་བ་ནི་ཏིལ་གྱི་གང་བུ་ལྟར་ཆོས་ཀྱི་དབྱིངས་ཀྱི་མཐའ་ཀླས་པར་གདལ་བ་སྟེ་
དེ་དག་ཀྱང་། ཤིན་ཏུ་མཛེས་པ་དང་། ངོ་བོ་ཉིད་བརྗོད་པར་དཀའ་བས་ལྟ་
བས་མི་ངོམས་པ་དང་། ཐམས་ཅད་དུ་ཅིར་ཡང་སྣང་བའི་ཕྱིར། རང་རིག་པ་
རྒྱན་ཁོ་ན་སྟེ། ཕན་ཚུན་རིང་དུ་སྤངས་པ་ཁོ་ནའོ། །ཐམས་ཅད་ཀྱང་དེ་ལྟ་་་་
བུའི་ངོ་བོར་གནས་པ་མེད་པའི་ཚུལ་གྱིས་གནས་པ་ནི་བཞུགས་པ་སྟེ། འདི་དག་
གི་ངོ་བོ་ཉིད་དང་། དགོངས་པ་ནི་བཞེངས་པ་དང་། བཞུགས་པ་ནམ་དུ་་
ཡང་མི་དམིགས་པས། རྟག་པ་རྣམ་པ་གསུམ་ལས་ངོ་བོ་ཉིད་རྟག་པའོ་ཞེས་ལུང་
དུ་མ་ལས་གསུངས་སོ།། །།
འཕགས་པ་རྟོག་པའི་རྒྱལ་པོ་ཞེས་བྱ་བ་ནི། ཤེས་བྱ་དང་། ཐབས་དང་།
དུས་དང་། འབྲས་བུ་ལ་སོགས་པ་ལུགས་གཞན་ལས་ཁྱད་པར་དུ་འཕགས་པའོ།།
ངོ་བོ་ཉིད་དང་། འཁྲུལ་པ་དང་། ལོག་པ་དང་། རྣམ་པ་དང་། ཡང་་་་་
དག་པའི་རྟོག་པ་ལ་སོགས་པ་ལས་འདི་དག་ནི། ཡང་དག་པ་ལ་ངེས་པར་བྱེད་
པའི་ཕྱིར་ཡང་དག་པའི་རྟོག་པའོ། །དེའི་ཕྱིར་རྒྱལ་པོ་ཞེས་བྱ་བའོ། །གཞན་


རྒྱུད་ཀྱི་རྒྱལ་པོ་ཆེན་པོ་དཔལ་གསང་བའི་སྙིང་པོའི་འགྲེལ་པ་ཞེས་བྱ་བ

ནི་གོ་སླའོ། །འཁོར་ལོ་བསྐོར་བ་དེ་དག་གི་འབྲས་བུའི་མཆོག་ཅེས་བྱ་བ་ནི།
བསྟན་པ་རྣམས་ནི་བསྐོར་བ་དང་། འཁོར་བ་དག་གཅོད་པའི་ཕྱིར་འཁོར་ལོ་སྟེ་
མང་པོ་སྤྲོས་པ་དེ་དག་གི་འབྲས་བུ་ནི་འདིར་འདུ་བ་སྟེ་འབྲས་བུ་རྣམས་ལས་ཀྱང་
འབྲས་བུར་བགྲོད་པའི་ཕྱིར་མཆོག་གོ། །མཉེས་པ་དང་ཡོངས་སུ་གཟུང་བ་
ཞེས་བྱ་བ་ནི་མཛད་པ་ཡོངས་སུ་རྫོགས། ཐམས་ཅད་ཀྱང་དབྱེར་མེད་པར་
དགྱེས་པའི་ཕྱིར་རོ།། །།
༐།། །།
ལེའུ་ཉི་ཤུ་གཉིས་པ་མན་ངག་གི་རིམ་པས་བཤད་པའོ།། །།
བསོད་ནམས་ཚོགས་ལྡན་སེམས་ཉིད་རང་སྣང་རང་འབྱུང་ལྷུན་རྫོགས་ཉིད་
སྣང་ཡང་། །སྣང་སྐྱེན་རྒོས་ལྡན་ནོར་བུས་མཚོན་བྱེད་སྒྲོ་བྲལ་ལུང་གིས་མངོན་
འབྱིན་དང་། །སྣོད་གཞན་སྦས་བཞག་རང་སྒྲིབ་རྟུལ་ཡོག་ངན་རྟོག་རིགས་ངན་
མིང་ལས་པ། མཚོན་ཤེལ་སྤང་ཁབ་རྣ་བརྒྱུད་ཉམས་བཀྲོལ་རང་ལྟས་དོན་གསལ་
ཀུན་རྟོགས་ཤོག །འཕགས་པ་དཔལ་གསང་བའི་སྙིང་པོ་ཞེས་བྱ་བའི་འགྲེལ་པ་་
རིན་པོ་ཆེ་སྤར་ཁབ་ཅེས་བྱ་བ་རྫོགས་སོ།། །།
ཐུགས་དམ་འདི། དབུས་པ་གཉན་ཆུང་པས་ལུས་སེམས་བཏུད་དེ་བྲིས་་
པའོ༑ །།


པར ལ དགས་པར་བྱ་བ་ལ་ ཀམ་བ་ལ་སོགས་པ་དང་། དེ དེས།ཚོ་མོ


