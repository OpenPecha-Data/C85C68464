〔458〕 I1PD958880458.jpg
༄ག །དཔལ་གསང་བའི་སྙིང་པོ་དེ་ཁོ་ན་ཉིད་ངེས་
པ་ལས། སློབ་དཔོན་ཉི་མའི་སེང་གེའི་
འོད་ཀྱིས་མཛད་པའི་རྒྱ་ཆེར་
བཤད་པའི་འགྲེལ་པ།
༄། གསང་བ་སྙིང་པོའི་འགྲེལ་པ་རིན་པོ་ཆེ་སྦར་བཀབ་སྒེག་པ་རྡོ་རྗེས་མཛད་པ།
སློབ་དཔོན་ཉི་མའི་འོད་སེང་གེས་མཛད་པ་བཞུགསཚོ། ༄༅༅། །དེ་བཞིན་
གཤེགས་པ་ཐམས་ཅད་ཀྱི་བདག་པོ་སངས་རྒྱས་ཐམས་ཅད་ཀྱི་ངོ་བོ་ཉིད།
བཅོམ་ལྡན་འདས་དཔལ་ཀུན་ཏུ་བཟང་པོ་ལ་ཕྱག་འཚལ་ལོ། །དེ་བཞིན་
གཤེགས་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ལོངས་སྤྱོད་
ཆེན་པོ་ཕྱོགས་བཅུ་དུས་བཞིས་བསྡུས་པའི་དེ་བཞིན་གཤེགས་པ་ཐམས་ཅད་ཀྱི་སྐུ་
དང་གསུང་དང་ཐུགས་རྡོ་རྗེའི་བདག་ཉིད་མ་ལུས་མི་ལུས་ལུས་པ་མེད་པ་ཐམས་་་
ཅད་དང་། དཔལ་ཀུན་ཏུ་བཟང་པོའི་སྐུ་གསུང་ཐུགས་རྡོ་རྗེ་སོ་སོ་མ་ཡིན་ཐ་མི་
དད་དབྱེར་མེད་དེ། གཅིག་གི་རང་བཞིན་དུ་གནས་ཤིང་ཉེས་པའི་དྲི་མ་ཐམས་
ཅད་དང་བྲལ་བའི་སངས་རྒྱས་བཅོམ་ལྡན་འདས་དེས། དང་པོ་ཉོན་མོངས་པའི་
སྒྲིབ་པ་ལ་སོགས་པ་ཐམས་ཅད་ནི་སྤངས། ཕ་རོལ་ཏུ་ཕྱིན་པ་ལ་སོགས་ཏེ།

〔459〕 I1PD958880459.jpg
རྣམ་པར་དག་པའི་ཕྱོགས་ཀྱི་བསོད་ནམས་ཀྱི་ཚོགས་དང་། སྟོང་པ་ཆེན་པོ་བཅོ་
བརྒྱད་ལ་སོགས་ཏེ། ཡེ་ཤེས་ཀྱི་ཚོགས་ལ་སོགས་པའི་འབྲས་བུ་ས་བཅུ་རིམ་གྱིས་
བགྲོད་ནས། ས་བཅུ་ཆོས་ཀྱི་སྤྲིན་ལ་རྡོ་རྗེ་ལྟ་བུའི་ཡེ་ཤེས། ཡེ་ཤེས་ཐམས་
ཅད་ཀྱི་མཆོག་ཏུ་གྱུར་པ་དེས། ཉོན་མོངས་པའི་ལྷག་མ་མ་ལུས་པར་བྱས་ཏེ།
ས་བཅུ་གཅིག་ཆོས་ཀྱི་སྐུ་མངོན་སུམ་དུ་གྱུར་ནས་གནས་པ་ལ། ཆོས་ཀྱི་སྐུས་
གཞན་གྱི་དོན་ནི་འགྲུབ་པར་དགོངས་ནས། གཟུགས་ཀྱི་སྐུ་རྣམ་གཉིས་ཀྱིས་ལྷ་་
དང་མིའི་དོན་མཛད་པའི་ཚུལ་ཡང་། དང་པོ་འོག་མིན་གྱི་གནས་སུ་རྣམ་པར་་་
སྣང་མཛད་ལོངས་སྤྱོད་རྫོགས་པའི་སྐུས། ལྷའི་གནས་སུ་ལྷ་ཐམས་ཅད་ལ་ཐེག་་
པ་ཆེན་པོའི་ཆོས་བསྟན་པའི་སྒོ་ནས་དོན་མཛད་དོ། །དེ་ནས་མིའི་འཇིག་རྟེན་་་
འདུལ་བར་དགོངས་ནས། སྤྲུལ་པའི་སྐུ་དེ་བཞིན་གཤེགས་པ་དང་པོ་དགའ་ལྡན་
གྱི་གནས་ནས། འཕགས་པའི་ལམ་ཡན་ལག་བརྒྱད་ཀྱི་ཕྱིར། ཡུམ་ལྷ་མོ་སྒྱུ་་་་
འཕྲུལ་གྱི་ལྷུམས་སུ་གཤེགས་པ་དང་ཕ་རོལ་ཏུ་ཕྱིན་པ་བཅུ་དང་ས་བཅུ་མཐར་ཕྱིན་
པར་བསྟན་པའི་ཕྱིར། བློ་གྲོས་ཆེན་པོ་ཟླ་བ་བཅུར་ཡུམ་གྱི་ལྷུམས་སུ་གནས་པ་་
དང་། དགེ་བའི་མྱུ་གུ་བསྐྱེད་ཅིང་བྱང་ཆུབ་ཀྱི་ལྗོན་ཤིང་རྫོགས་པར་བྱ་བའི་ཕྱིར།
ཡུམ་གྱི་ལྷུམས་ནས་བལྟམས་པ་དང་། བྱང་ཆུབ་ཀྱི་ཡན་ལག་བདུན་དང་ལྡན་
པར་བསྟན་པའི་ཕྱིར། ཕྱོགས་བཞིར་གོམ་པ་བདུན་བདུན་ལས་པད་མ་བདུན་་་
བདུན་དུ་གྱུར་པ་དང་། སྐྱེས་བུ་རྣམ་ཤེད་གཅག་པའི་ཕྱིར། གཞོན་ནུ་རོལ་པ་
མཛད་པ་དང་། གཞན་གྱི་གཅས་ཀ་གཅག་པའི་ཕྱིར་ཁབ་བཞེས་ནས་སྲས་ལྟམ་་་
པ་དང་། འཁོར་བའི་ཆོས་ལས་ཐག་བསྲིང་ཞིང་དེ་ལ་མི་གནས་པར་བསྟན་ཏེ།
རབ་ཏུ་བྱུང་བར་གཟས་ན་སངས་རྒྱས་མི་བཞུགས། རབ་ཏུ་བྱུང་བའི་ཚུལ་
འཛིན་པའི་དྲང་སྲོང་རྣམས་ནི། རྒྱལ་པོའི་ཆད་པས་འཇིགས་པས་མི་ཉན་ལ།


0

〔460〕 I1PD958880460.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
གཉིས་སུ་ན་ལ་ལ་ནི་མངོན་པར་ཤེས་པ་ལྔ་དང་ལྡན་པས། སངས་རྒྱས་ཡིན་པར་
ཆ་ཡོད་པས་སངས་རྒྱས་ཀྱི་བྱིན་མི་གཟོད་དོ། །གསུམ་དུ་ན་གཞན་དེ་དག་ངག་་
གཅག་པའི་ཕྱིར་ཡིན་གྱི། སངས་རྒྱས་ཐམས་ཅད་ནི་རབ་ཏུ་བྱུང་བ་ཁོ་ནའོ། །
དེ་ནས་རྒྱལ་བུ་ཉིད་ཀྱིས་དབང་མི་བཟའ་བའི་ཕྱིར། ཕྱག་གཡོན་པ་ཨུད་པ་ལ་་་
དེར་བྱིན་གྱིས་བརླབས། གཡས་པ་ནི་ཨ་ཙར་འདྲ་མཁན་དུ་བྱིན་གྱིས་བརླབས་་
ནས་རབ་ཏུ་བྱུང་ངོ་། །།དེ་ནས་ཆུ་བོ་ནེ་རཉྫཱ་ནའི་འགྲམ་ན་དཀའ་ཐུབ་མཛད་པ་
ལ་རིགས་བཞིའི་སངས་རྒྱས་ཀྱིས་བསྐུལ་ནས་ཞུས་པས། བཏགས་པའི་ལུས་ནི་་་་
དེར་བཞག་ནས། ཡེ་ཤེས་ཀྱི་ལུས་ཀྱི་ནི་འོག་མིན་དུ་གཤེགས་ཏེ། དོན་ཐམས་
ཅད་གྲུབ་པའི་བྱང་ཆུབ་སེམས་དཔའ་བྱ་བ་རྫོགས་པའི་སྐད་ཅིག་མར་གནས་པས།
རང་གི་ལུས་ལས་འོད་ཀྱི་རྫུ་འཕྲུལ་གྱིས་ནམ་མཁའི་དབྱིངས་ཐམས་ཅད་ཁྱབ་པར་་
བྱས་ནས། དེ་བཞིན་གཤེགས་པ་ཐམས་ཅད་ཡང་གཅིག་ཏུ་འདུས་ནས།
ཕྱོགས་བཞིའི་སངས་རྒྱས་ཀྱིས་མངོན་པར་བྱང་ཆུབ་པ་ལྔས་བྱིན་གྱིས་བརླབས་པས་
མངོན་པར་རྫོགས་པར་སངས་རྒྱས་སོ། །གལ་ཏེ་དེ་ལྟར་མ་ཡིན་དུ་ཟིན་ན།
སློབ་དཔོན་མེད་པའི་ཡེ་ཤེས་ནི་མི་འཐད་པ་ཉིད་ཀྱི་ཕྱིར་ཏེ། མཚན་ཡང་རྡོ་རྗེ་
དབྱིངས་ཆེན་པོར་གསོལ་ལོ། །དེ་ནས་ཡང་ཤུགས་བཞིན་དུ་ཡེ་ཤེས་ཀྱི་དབང་
གིས་བབས་ནས། རི་རབ་རིའི་རྩེ་མོ་རྡོ་རྗེ་དང་ནོར་བུ་ལ་སོགས་པའི་ཁང་པར་
བྱོན་ནས། དེ་ཁོ་ན་ཉིད་འདུས་པའི་སྡེ་ལ་སོགས་པ་ཡོ་གའི་ཐེག་པ་ཆེན་པོ་
རྣམས་བཀའ་སྩལ་ཏོ། །དེ་ནས་ཕྱག་ན་རྡོ་རྗེས་ཞུས་པ། བཅོམ་ལྡན་མི་ཡུལ་
གཤེགས་ནས་ཀྱང་། །དགོངས་ཕྱིར་སེམས་ཅན་ཀུན་གྱི་དོན། །རྡོ་རྗེ་འཁོར་ལོ་
མཆོག་སྐོར་ཞིང་། །མགོན་པོ་རབ་ཏུ་བསྐོར་བར་མཛོད། །དེ་བཞིན་དུ་སྤྱན་
རས་གཟིགས་དབང་ཕྱུག་གིས་ཀྱང་གསོལ་བ་བཏབ་པ། པདྨའི་འཁོར་ལོ་བསྐོར་

〔461〕 I1PD958880461.jpg
དུ་གསོལ། །རྡོ་རྗེ་རིན་ཆེན་གྱིས་ཀྱང་ནོར་བུའི་འཁོར་ལོའི་བར་རོ། །རྡོ་རྗེ་
ལས་ཀྱིས་ནི་རྒྱ་གྲམ་འཁོར་ལོ་བསྐོར་བར་གསོལ་བ་བཏབ་བོ། །དེ་ལྟར་ཞུས་པས་
དཔལ་རྡོ་རྗེ་སེམས་དཔའ་ལྷོའི་འཛམ་བུ་གླིང་རྒྱལ་པོ་ཨིན་ཏྲ་བོ་ཏིའི་ཁང་
བཟངས་རབ་ཏུ་དང་བའི་ནང་དུ་བྱོན་ནོ། །དེའི་ཚེ་རྒྱལ་པོ་ཆེན་པོའི་རྨི་ལམ་ན་
དཔལ་རྡོ་རྗེ་སེམས་དཔའ་རང་གི་ཁང་བཟངས་སུ་བྱོན་པ་རྨིས་ནས། དེ་ཉིད་དུ་
སད་པར་གྱུར་པ་ལས་བལྟས་ན། དཔལ་རྡོ་རྗེ་སེམས་དཔའ་འོད་ཀྱི་དཀྱིལ་
འཁོར་དང་བཅས་པར་གདའ་ནས། ཞབས་ཀྱི་པདྨ་ལ་ཕྱག་འཚལ་ཏེ། མཆོད་
ཅིང་བསྟོད་དེ་བཀུར་རོ། །དེ་ནས་དཔལ་རྡོ་རྗེ་སེམས་དཔའ་གསང་བའི་དབང་
དང་། གསང་བའི་རྒྱུད་སྡེ་ཐམས་ཅད་བཤད་པས། ས་གཉིས་པ་ཡེ་ཤེས་དྲི་མ་
མེད་པའི་ཡེ་ཤེས་མངོན་དུ་གྱུར་ཏོ། །དེ་ལ་ཞུ་བ་གསོལ་བའི་ཞུས་པའི་འཁོར་ལོ་
ཆེན་པོ་རྣམས་ཀྱང་སྟོན་པ་གང་གིས་བྱེད་པའི་རྒྱུད་ཐམས་ཅད་དོ། །ཡང་ན་རྒྱུད་
རེ་རེ་ལ་ཡང་འདོད་ཆགས་ཞེ་སྡང་གཏི་མུག་ང་རྒྱལ་ཕྲག་དོག་འདུལ་བའི་ཤས་སུ་་་
གནས་སོ། །དེ་ལ་དཔལ་གསང་བའི་སྙིང་པོ་འདི་ལ་ཡང་། ཕུང་པོ་ཁམས་
དང་སྐྱེ་མཆེད་ལ་སོགས་པའི་རང་བཞིན་སྟོན་པའི་ཕྱིར་གཏི་མུག་འདུལ་བ།
ཐབས་དང་ཤེས་རབ་ཀྱིས་རང་བཞིན་སྟོན་པས་འདོད་ཆགས་འདུལ་བ། དྲག་པོ་
རུ་ཏྲ་ལ་སོགས་པ་འདུལ་བས་ཞེ་སྡང་འདུལ་བ། དེ་བཞིན་དུ་དེ་ཉིད་ང་རྒྱལ་
དང་ཕྲག་དོག་ལ་རྣམ་པར་དག་པར་བྱེད་པར་ཡང་མངོན་ནོ། །དེ་ནས་བཅོམ་
ལྡན་འདས་ཀྱིས་ང་མྱ་ངན་ལས་འདས་ནས་ལོ་ཉི་ཤུ་རྩ་བརྒྱད་ལོན་ནས། གསང་
བའི་རྒྱུད་སྡེ། ཐམས་ཅད་ཕྱུང་ལ། ཁུངས་ནི་ལྷ་ཡུལ་དུ་བབས་པར་སྟོན།
བཀའ་ཉིད་དང་མི་འགལ་བའི་ཕྱིར་ནི། དཔལ་ཕྱག་ན་རྡོ་རྗེས་བྱིན་གྱིས་
བརླབས་ཀྱིས་མཐུ་བསྟན་ཏོ་བར་སྟོན་ཅིག་པའོ། །འདི་ལྟར་མི་ཡུལ་དུ་བཀའ་

〔462〕 I1PD958880462.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
སྩལ་པ་ལེགས་ན། འོག་མིན་སྨོས་པ་ཅིའི་ཕྱིར་ཞེ་ན། དེ་ནི་ཁུངས་གསངས་་་
ཀྱིས་དོགས་པ་དང་། རྣམ་ཅིག་དུ། གང་གི་ཚེ་འོག་མིན་དུ་གསང་སྔགས་རྡོ་་
རྗེའི་ཐེག་པ་འཆད་པར་གྱུར་པ་དེའི་ཚེ་དེའི་དུས་ན་མིའི་ཡུལ་དུ་ཡང་གསང་སྔགས་
རྡོ་རྗེའི་ཐེག་པ་འཆད་པར་འགྱུར་བར་ཏ་ཐ་ཨ་བ་ལོ་ཀི་ཀ་ར་ལས་གསུངས་ཡང་་་་་
རྒྱུད་གསང་སྔགས་ཐམས་ཅད་ནི། འོག་མིན་གཙོར་སྨོས་པ་ཡིན་ལ། །འདིར་
ཡང་རང་བཞིན་གྱི་འོག་མིན་དང་། རིག་པའི་འོག་མིན་གཙོར་སྨོས་པ་ཡིན་ནོ། །
དེ་ལྟར་སྔོན་༔འབྱུང་ལོ་རྒྱུས་ཀྱང་བཅོམ་ལྡན་འདས་ཉིད་ཀྱིས་ཀྱང་དམ་པའི་ཆོས་་
ལས་གསུངས་པ། ང་ནི་མྱ་ངན་འདས་འོག་ཏུ། །ལོ་ནི་བརྒྱ་དང་བཅུ་གཉིས་ན།།
བསྟན་པའི་སྙིང་པོ་དམ་པ་ཞིག །ལྷ་གནས་གསུམ་དུ་གྲགས་པ་སྟེ། །ཕྱག་ན་་
རྡོ་རྗེས་མཐུ་སྟོན་ཅིང་། །མཐུན་པའི་ཡེ་ཤེས་རང་སྣང་བའོ། །ཞེས་གསུངས་སོ།།
དེ་ལྟར་སླད་ཀྱིས་བཏགས་པའི་ལུས་ལ། ཡེ་ཤེས་ཀྱི་སྐུ་ཞུགས་ནས་མཛད་པ་་་་
རྫོགས་ནས། སངས་རྒྱས་མྱ་ངན་ལས་འདས་ནས། །ལོ་ཉི་ཤུ་རྩ་བརྒྱད་ཀྱི་དུས་
སུ་ཕྱིན་པ་དང་། ཀུ་ཀུ་ར་ཙ་ཞེས་བྱ་བའི་དགེ་སློང་གྲུབ་པ་པོ་ཞིག་བྱུང་སྟེ།
ཉིན་མོ་ནི་ཁྱི་རྣམས་ལ་ཆོས་སྟོན་མཚན་མོ་ནི་ཁྱི་རྣམས་ལྷ་མོར་བྱིན་གྱིས་བརླབས་
ནས༑ ཐབས་དང་ཤེས་རབ་ཀྱི་ལོངས་སྤྱོད་མཛད་པ་དེས། དཔལ་འཕྲེང་
དམ་པ་དང་། དཔལ་གསང་བ་འདུས་པ་དང་། དཔལ་གསང་བ་སྙིང་པོ་ལ་་
སོགས་པ་གནང་བ་ལྟར་ཕྲད་ཀྱང་གོ་ནི་མ་གོ། དེ་ནས་ཡང་དང་ཡང་དུ་ཏིང་ངེ་
འཛིན་ལ་བཞག་ཅིང་། ཉིན་པར་ནི་ཡང་དང་ཡང་ལྟས། མཚན་མོ་ནི་རས་དྲི་
མ་མེད་པའི་ནང་དུ་དྲིལ་ནས། རིན་པོ་ཆེའི་སྒྲོམ་དུ་བཅུག་སྟེ། དཔལ་རྡོ་རྗེ་
སེམས་དཔའ་ཉིད་བསྒོམས་པ་ལས། ལྷས་བྱིན་གྱིས་བརླབས་པའི་རྨི་ལམ་ན།
རང་གི་གནས་ཁང་དུ་དཔལ་རྡོ་རྗེ་སེམས་དཔའ་ཡང་བཞུགས། དམ་པའི་ཆོས་

〔463〕 I1PD958880463.jpg
དེ་དག་ཀྱང་མངོན་སུམ་དུ་གྱུར་པ་སྙམ་བྱེད་ནས། སད་པ་དང་བལྟས་ན་དཔལ་
རྡོ་རྗེ་སེམས་དཔའ་མི་གདའ་ཡིས་ཀྱང་། དམ་པའི་ཆོས་དེ་དག་ནི་མངོན་དུ་གྱུར་
ཏེ༑ དཔལ་དཔལ་འཕྲེང་དམ་པའི་འགྲེལ་པ་མཛད་དེ། དེ་ནས་དམ་པའི་་་
ཆོས་འདི་དག་བསྟན་ཅིང་བཤད་པར་བྱ་ན། སྣོད་དང་ལས་འཕྲོས་ལྡན་པ་སུ་་་་
ཡོད་ཅེས་ཏིང་ངེ་འཛིན་གྱིས་བརྟགས་ན། འཕགས་པ་ཡོངས་སུ་གནང་བའི་རྒྱལ་
པོ་ཨིན་ཏྲ་སྒོ་ཏི་ལ་གཟིགས་སོ། །ལ་ལ་ན་རེ་ཨིན་ཏྲ་སྒོ་ཏི་ནི་དེའི་དུས་སུ་འདས་
ཏེ༑ དེའི་སྲས་ཤཱཀྱ་པུ་ཏི་ལ་བསྟན་ཞེས་ཨུ་རྒྱན་གྱི་ཡི་གེ་ལས་བྱུང་ངོ་། །ཞེས་་
སོ༑ །ཤཱཀྱ་པུ་ཏིས་སྲས་མོ་འགུ་ན་དེ་བྱི་ལ་བསྟན་ཏེ། དེ་དག་ཀྱང་འཁོར་
སྟོང་སྟོང་འཕུར་ཞེས་སོ། །དེ་ཡང་སྟོན་པ་མྱ་ངན་ལས་འདས་ཀྱི་འོག་ཏུ།
རྒྱུད་ཐམས་ཅད་ཀྱི་དབུ་ལ། ཕུན་སུམ་ཚོགས་པ་ལྔ་དང་། གཞུག་ཏུ་མངོན་
པར་བསྟོད་པ་ཡང་ཐེགས་ཤིག་ཅེས་གསུངས་པས་ན། དེའི་འོག་ཏུ་ཕུན་སུམ་
ཚོགས་པ་ལྔ་སྨོས་ཏེ། ཅིའི་ཕྱིར་ཞེ་ན་དེ་ནི་ཤེས་རབ་ཅན་དང་གཞན་དང་གཞན་
དག་ན་རེ། ཁྱོད་ཀྱི་རྒྱུད་འདིའི་སྟོན་པ་ནི་སུ། སྡུད་པ་ནི་སུ། གནས་པ་ནི་
གང་། འཁོར་རམ་ཆེ་གཞི་ནི་སུ་ཡོད་ཅེས་པའི་རྟག་པའི་བློ་སྔོན་དུ་བཏང་བ་དེ་
བསལ་བའི་ཕྱིར། ཕུན་སུམ་ཚོགས་པ་ལྔ་བརྗོད་པར་བྱ་སྟེ། སྟོན་པ་ཕུན་སུམ་
ཚོགས་པ་ནི། ཐེག་པ་ཆུང་ངུའི་ནི་བཅོམ་ལྡན་འདས་ཤཱཀྱ་ཐུབ་པ་ལ། མདོ་
སྡེའི་ཐེག་པ་དང་ཕ་རོལ་ཏུ་ཕྱིན་པའི་ཐེག་པ་ཡང་བཅོམ་ལྡན་འདས་ཤཱཀྱ་ཐུབ་པས་
གསུངས་པའོ། །ཀྲི་ཡ་ནི་ཤཱཀྱ་ཐུབ་པས་གསུངས་པ་ཡོད། དེའི་བྱིན་གྱིས་
བརླབས་ཀྱིས་ཕྱག་ན་རྡོ་རྗེས་གསུངས་པ་ཡང་ཡོད། ཡོ་ག་ནི་རྣམ་པར་སྣང་
མཛད་རྡོ་རྗེ་དབྱིངས་ཆེན་པོས་གསུངས་པ་ཡོད། ཤཱཀྱ་ཐུབ་པས་གསུངས་པ་ཡང་
ཡོད་དོ། །མ་ཧཱ་ཡོ་གའི་རྒྱུད་གང་དང་གང་སྟོན་པ་དེ་དང་དེ་ཉིད་ཀྱི་འདུལ་

〔464〕 I1PD958880464.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ

ཐབས་ཀྱིས་རྡོ་རྗེ་སེམས་དཔའ་དང་། བྱང་ཆུབ་ཀྱི་སེམས་རྡོ་རྗེ་ལྟ་བུ་དང་།
རྣམ་པར་སྣང་མཛད་ཆེན་པོ་དང་། །བུད་མེད་སྒྱུ་འཕྲུལ་ལ་སོགས་པ། །སྟོན་
པ་དོན་གཅིག་ན་ཡང་། རྒྱུད་རེ་རེ་ལ་གདུལ་བྱའི་དབང་གིས། མཚན་དང་
སྐུ་མདོག་གི་རིམ་པ་སོ་སོར་སྟོན་པའོ། །དེ་ལས་རྒྱུད་འདིའི་སྟོན་པ་ཕུན་སུམ་
ཚོགས་པ་ནི། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་
རྗེའི་ངོ་བོ། ཆོས་ཀྱི་སྐུའི་རང་བཞིན་ཕྱོགས་བཅུའི་དེ་བཞིན་གཤེགས་པ་རྡུལ་ཕྲ་
རབ་སྙེད་ལས་བཞེངས་སུ་གསོལ་བའི་བདག་ཉིད། བཅོམ་ལྡན་འདས་དཔལ་་་་
ཀུན་ཏུ་བཟང་པོ་ལ་ཤེས་པར་བྱའོ། །གནས་ཕུན་སུམ་ཚོགས་པ་ནི། ཐེག་པ་་
ཆུང་ངུའི་བ་ར་ན་སེར་དང་། མདོ་སྡེའི་ཐེག་པ་ཆེན་པོ་རྣམས་ཀྱི་བྱ་རྒོད་ཕུང་་་
པོའི་རི་ལ་སོགས་པ་དང་། ཀྲི་ཡའི་དུར་ཁྲོད་བསིལ་བའི་ཚལ་ལ་སོགས་པ་དང་།
ཡོ་གའི་རི་རབ་རིའི་རྩེ་མོ་ལ་སོགས་པ་དང་། རྡོ་རྗེ་དབྱིངས་ཀྱི་ཁང་བཟངས་ལ་
སོགས་པ་དང་། མ་ཧཱ་ཡོ་གའི་འོག་མིན་རྣམ་གཉིས་སོ། །དེ་ལ་འདིའི་རང་
བཞིན་གྱིས་མཐུ་དང་དབུས་མེད་པ་དང་། རིག་པའི་འོག་མིན་ལ་ཤེས་པར་བྱའོ།།
རྒྱུད་ཕུན་སུམ་ཚོགས་པ་ནི་རྒྱུད་གང་དང་གང་འདྲ་བར། འདི་སྐད་ཅེས་པ་ནས།
མཇུག་རྫོགས་པའི་བར་ལ་ཤེས་པར་བྱའོ། །འདིར་ཡང་འདི་སྐད་ཅེས་པ་མཇུག་་
རྫོགས་པའི་བར་ལའོ། །སྡུད་པ་ཕུན་སུམ་ཚོགས་པ་ནི། ཐེག་པ་ཆུང་ངུའི་
དགའ་བོ་དང་ཉེ་བར་འཁོར་ལ་ཤེས་པར་བྱའོ། །མདོ་སྡེ་ཐེག་པ་ཆེན་པོ་ནི་
བྱམས་པ་ལ་ཤེས་པར་བྱའོ། །གསང་བ་ནང་གི་ཕྱག་ན་རྡོ་རྗེ་ལ་ལྷུར་ཤེས་པར་
བྱའོ༑ །འདིའི་དུས་སུ་དོན་དུ་བདག་དང་ཐ་མི་དད་ན་ཡང་ཀུན་རྫོབ་ཏུ་མྱུ་གུ་
དང་། གྲིབ་མའི་ཚུལ་དུ་རྡོ་རྗེ་གསང་བ་ལ་ཤེས་པར་བྱའོ། །འཁོར་ཕུན་སུམ་
ཚོགས་པ་ནི། ཐེག་པ་ཆུང་ངུའི་ཚེ་དང་ལྡན་པ་རྣམས་དང་། ཐེག་པ་ཆེན་

〔465〕 I1PD958880465.jpg
པོའི་ནི་བྱང་ཆུབ་སེམས་དཔའ་བྱམས་པ་ལ་སོགས་པ་འཁོར་རྣམ་བཞི་ལ་བྱ།
ཡོ་གའི་ནི་ཡེ་ཤེས་ཀྱི་བྱིན་བརླབས་ལས་སྐྱེས་པའི་སེམས་དཔའ་ཆེན་པོ་རྣམས་དང་།
གསང་བ་ནང་གི་དམ་ཚིག་རྡོ་རྗེ་ལ་སོགས་པ་དང་། ལྷ་མོ་བདེ་མཆོག་ལ་སོགས་
པ་ལ་བྱ། འདིའི་དུས་སུ་དོན་དུ་བདག་དང་ཐ་མི་དད་ན་ཡང་། ཀུན་རྫོབ་ཏུ་
ལུས་དང་ཡན་ལག་ལྷར་རྣམ་པར་སྣང་མཛད་གཟུགས་ཀྱི་རྒྱལ་པོ་ནས། མཚན་་
མའི་རྣམ་པ་གསུམ་དག་པའི་བར་དུའོ། །
དེ་ལྟར་ཕུན་སུམ་ཚོགས་པ་ལྔ་དང་ལྡན་ནས། འཕགས་པའི་བཀའ་ཡང་
དག་པའི་ཆོས་ཡིན་པར་ཡིད་ཆེས་པར་འགྱུར་རོ། །དེ་ལ་ཡང་དག་པའི་དད་པ་་
དང་ལྡན་པ་རྣམས་ནི་དགོས་འབྲེལ་ལྔ་བརྗོད་མི་དགོས་ཏེ། གཞུང་ལ་འཇུག་་་་་་
པར་འགྱུར་ཏེ། ཡང་དག་པའི་དད་པ་དང་མི་ལྡན་པ་རྣམས་ནི། འདིའི་དོན་
ཅི་་ལྟ་བུ་ཡིན་དགོས་ཆེད་ཅི་ཡོད་ཅེས་རྟོག་པའི་བློ་སྔོན་དུ་འགྲོ་བ་རྣམས་ཀྱི་རྟོག་་་
པ་བསལ་་བའི་ཕྱིར། དགོས་འབྲེལ་རྣམས་བརྗོད་པར་བྱ་སྟེ། དེ་ལ་རྒྱུད་
འདིའི་བརྗོད་པ་ནི་ཅི། བརྗོད་པར་བྱ་བ་ནི་ཅི། འབྲེལ་པ་དང་། དགོས་པ་
དང་། དགོས་པའི་ཡང་དགོས་པའོ། །དགོས་འབྲེལ་འདི་རྣམས་མེད་ན།
ཤེས་རབ་དང་ལྡན་ཞིང་ཆོས་ཀྱི་རྗེས་སུ་འབྲེང་བ་རྣམས་དད་པར་མི་འགྱུར་བས།
དེ་རྣམས་བརྗོད་པར་བྱའོ། །དེ་ལ་རྒྱུད་འདིའི་བརྗོད་པ་ནི། གསང་བའི་སྙིང་
པོའོ༑ །དེ་ཡང་ནམ་མཁའི་དབྱིངས་བཞིན་དུ་རྟག་པར་བཞུགས་པའི་དཔལ་
ཀུན་ཏུ་བཟང་པོ་ཉིད་དེ། དེ་ནི་བརྗོད་པར་བྱ་བའོ། །དེ་ནི་རྟོགས་པར་བྱེད་
པའི་ཡི་གེ་སྒྲས་བརྟགས་་པའི་མིང་གི་ཚོགས་ལ་བརྟེན་པའི་ཚིག་གིས་རབ་ཏུ་
མཚོན་ཏེ། སྟོན་པ་རྡོ་རྗེ་སེམས་དཔའི་ཐུགས་ལ་གནས་པའི་དོན་གབ་ཅིང་སྦས་
པ་ཐམས་ཅད་འབྱིན་ཅིང་གསལ་བར་མཛད་པའི་ཚིག་ཐམས་ཅད་བརྗོད་པར་བྱེད་

〔466〕 I1PD958880466.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
པ་ཉིད་དོ། །དེ་ལ་ཡང་ཚིག་དང་དོན་ཏེ། ཚིག་གི་སྒོ་ནས་ནི་ཉན་ཐོས་ལ་
སོགས་པ་དང་ཐུན་མོང་དུ་མ་གྱུར་པའི་ཚིག་སྦས་པ་དང་། ཡི་གེ་སྦས་པ་ལ་
སོགས་པ་ལ་གསང་བ་ཞེས་བྱ་བར་བསྙད་པ་ཡིན་ལ། དོན་གྱི་སྒོ་ནས་ནི་རང་
བཞིན་གྱི་དཀྱིལ་འཁོར་དང་། གསང་བ་བྱང་ཆུབ་སེམས་ཀྱི་དཀྱིལ་འཁོར་གྱི་སྒོ་
ནས་འགྲེལ་པ་ཡིན་ཏེ། དེ་ཡང་རང་བཞིན་གྱི་དཀྱིལ་འཁོར་ནི་གཡོ་བ་དང་མི་
གཡོ་བའི་བདག་ཉིད་དཔལ་ཀུན་ཏུ་བཟང་པོ་ཉིད་དེ། འཁོར་བའི་ཆོས་འཁྲུལ་
པ་ཐམས་ཅད་མ་ལུས་པར་མྱ་ངན་ལས་འདས་པའི་དཀྱིལ་འཁོར་ཉིད་དུ་ཡོངས་སུ་
དག་པར་གནས་པ་སྟེ། དེ་ལྟར་ལེའུ་བཅུ་གསུམ་པ་ལས། རང་བཞིན་གསང་
བའི་དོན་རྣམས་ནི། །ཞེས་གསུངས་པའི་དོན། དཀྱིལ་འཁོར་ལྡན་པའི་དཀྱིལ་
འཁོར་གྱིས། །དཀྱིལ་འཁོར་ལ་ནི་དཀྱིལ་འཁོར་བསྒོམ། །ཞེས་པ་དང་།
རང་བཞིན་དང་བྱང་ཆུབ་སེམས་གཉི་ཀའི་དོན་བསྟན་པ། འབྱུང་བ་ཤེས་རབ་
རིགས་ཀྱི་ཡུམ། །ཆེན་པོ་རིགས་ཀྱི་དེ་བཞིན་ཏེ། །དབང་པོ་ཡུལ་དུས་རིག་པ་
རྣམས༑ །བྱང་ཆུབ་སེམས་དཔའི་དཀྱིལ་འཁོར་མཆོག །ཀུན་བཟང་ཆེན་པོའི་
དཀྱིལ་འཁོར་ལ། །བདག་ཉིད་ཆེན་པོ་ལྷག་པ་ཡི། །ཐུགས་ཀྱི་ཡེ་ཤེས་ལྔས་
བལྟ་ཞིང་། །ཞེས་གསུངས་ཏེ། ཇི་སྙེད་པའི་ཆོས་ཐམས་ཅད་ཉིད་ཀྱི་དཀྱིལ་
འཁོར་རུ་་དགོངས་པའོ། །རང་བཞིན་གྱི་དཀྱིལ་འཁོར་གྱི་སྒོ་ནས་སྙིང་པོར་
བརྗོད་པ་ནི། གར་པ་ཞེས་པའི་སྒྲ་ནི་འདུས་པའི་སྙིང་པོ་ཡིན་ལ། ས་ར་ཞེས་
བྱ་བའི་སྒྲ་ནི་འཕྲོ་ཞིང་འབྱུང་བའི་གནས་སུ་བསྟན། དེ་ལྟར་ཡང་གསུངས་པ།
འདུལ་བ་མདོ་སྡེ་ཆོས་མངོན་དང་། །དམ་ཚིག་བསྒྲུབ་དང་གྲུབ་པ་དང་། །སྐུ་དང་
གསུང་དང་ཐུགས་ཀྱི་རྒྱུད། །ཕྱོགས་བཅུ་ཀུན་ཏུ་རབ་གྲགས་པ། །གསང་བའི་
སྙིང་པོ་ལས་འཕྲོས་ཏེ། །རང་བཞིན་གསང་བའི་སྙིང་པོ་འདི། །སྡེ་སྣོད་ཀུན་དང་

〔467〕 I1PD958880467.jpg
རྒྱུད་ཀུན་གྱི། །འབྱུང་གནས་གཏན་ལ་ངེས་པར་འབེབས། །ཞེས་གསུངས་ཏེ།
ཐམས་ཅད་ཀྱི་འབྱུང་གནས་སུ་བསྟན་ཏོ། །གསང་བ་བྱང་ཆུབ་སེམས་ཀྱི་ཕྱག་རྒྱ་
ཆེན་པོ་བཞི་དང་ལྡན་པའི་སྒོ་ནས། གསང་བ་དང་སྙིང་པོར་བརྗོད་པ་ནི།
གསང་བ་ནི་ཡུམ་ཀུན་ཏུ་བཟང་མོའི་བ་ག་ཨེ་གྲུ་གསུམ་ཆོས་ཀྱི་འབྱུང་གནས་ཡུམ་
གྱི་པདྨ་ལ་བྱའོ། །སྙིང་པོ་ནི་པདྨ་དེའི་སྙིང་པོ་ནས་བྱང་ཆུབ་སེམས་ཟླ་བའི་
དཀྱིལ་འཁོར་ཆུ་ཟླ་ལྟ་བུའི་ངོ་བོ་ཟླ་བ་ལྟར་དག་ཅིང་དཀར་བར་གནས་སོ། །
དེ་དག་གི་དོན་ཡང་གསུངས་པ། དཀྱིལ་འཁོར་གྱི་དཀྱིལ་འཁོར་ལས་བྱུང་བ།
ཐུགས་ཀྱི་དཀྱིལ་འཁོར་དཀྱིལ་འཁོར་མཆོག །གསང་བའི་དཀྱིལ་འཁོར་ཐིག་
ལེའི་དབྱིངས་ཞེས་གསུངས་པ་དང་། དོན་དམ་པ་ལྟ་བུའི་ངོ་བོ་ཟླ་བ་ལྟར་དག་
ཅིང་དཀར་བའི་ཚུལ་དུ། འབྱུང་བ་ཤེས་རབ་རིགས་ཀྱི་ཡུམ་ཞེས་བྱ་བ་ལ་སོགས་
པ་གོང་དུ་སྨོས་པ་དག་སྟེ། རྫོགས་པའི་དཀྱིལ་འཁོར་ལས་ཐུགས་རྗེའི་དཀྱིལ་
འཁོར་ཡོངས་ཀྱིས་འབྱུང་བར་བསྟན་པ་ཡིན་ཏེ། སྒྱུ་མ་སྤྲུལ་པའི་དཀྱིལ་འཁོར་་
ལས་མ་རྟོགས་ཤིང་། ལོག་པར་རྟོགས་པས་མ་རིག་པའི་འདམ་དུ་བྱིང་ཞེས་བྱའོ།།
དེ་ཁོ་ན་ཉིད་ཀྱི་དོན་ཡང་རྒྱུ་དང་འབྲས་བུའི་ཁྱད་པར་གྱིས། རང་བཞིན་དང་་་
གསང་བ་དང་བྱང་ཆུབ་སེམས་ཀྱི་དཀྱིལ་འཁོར་གྱི་སྒོ་ནས་འགྲེལ་པ་སྟེ། དེ་ལ་་་
རང་བཞིན་གྱི་དཀྱིལ་འཁོར་གྱི་རྒྱུའི་དེ་ཁོ་ན་ཉིད་དོ། །སྐྱེ་བ་མེད་པའི་དབྱིངས་
ཆོས་ཉིད་བྱང་ཆུབ་ཀྱི་སེམས་སོ། །འབྲས་བུའི་དེ་ཁོ་ན་ཉིད་ནི་དཔལ་ཀུན་ཏུ་
བཟང་པོ་ཉིད་དེ། ངོ་བོ་ཉིད་དང་ཆོས་དང་། ལོངས་སྤྱོད་རྫོགས་པ་དང་།
སྤྲུལ་པ་དང་། རང་བཞིན་གྱིས་འོད་གསལ་བའི་སྐུའི་དཀྱིལ་འཁོར་ལ་གནས་
ཤིང་། ཕྱོགས་དུས་ཀྱི་དཀྱིལ་འཁོར་ཐམས་ཅད་ལྷུན་གྱིས་གྲུབ་པ་སྟེ། ཡེ་ཤེས་
རིན་པོ་ཆེའི་དབུ་རྒྱན་གྱི་ཁྱད་པར་གྱིས་ཀྱང་བརྒྱན་པ་སྟེ། དེ་ལྟར་ཡང་གསུངས་

〔468〕 I1PD958880468.jpg
པབའི་དཀྱིལ་འཁོར་ལ་གནས་དཀྱིལ་འཁོར་ཉིད། །རྫོགས་པའི་དཀྱིལ་འཁོར་
ལྷུན་གྱིས་གྲུབ། །རྒྱུན་དུ་དཀྱིལ་འཁོར་མ་ལུས་ཐོགས། །ཞེས་བྱ་བ་ལ་སོགས་་
པ་གསུངས་པའོ། །གསང་བ་བྱང་ཆུབ་སེམས་ཀྱི་རྒྱུའི་དེ་ཁོ་ན་ཉིད་ནི། གསང་
བ་བྱང་ཆུབ་སེམས་ཀྱི་ཡི་གེ་ཕྲེང་བ་དང་བཅས་པ་ལ་བྱ་སྟེ། ཅིའི་ཕྱིར་ན།
ཐབས་དང་ཤེས་རབ་དགྱེས་སྤྲིན་བྱང་ཆུབ་སེམས་ཚོགས་རྒྱུ་འཁོར་ལོ་ཞེས་གསུངས་
པའི་ཕྱིར་རོ། །འབྲས་བུའི་དེ་ཁོ་ན་ཉིད་ནིས་བྱང་ཆུབ་སེམས་ཟླ་བའི་དཀྱིལ་
འཁོར་གྱི་རྒྱུའི་ཡི་གེ་འབྲུ་ལས་གྲུབ་པས། འབྲས་བུའི་དེ་ཁོ་ན་་ཉིད་རྒྱལ་བ་བཞི་
བཅུ་རྩ་གཉིས་ལ་ཤེས་པར་བྱ་སྟེ། དེ་ལྟར་ཡང་གསུངས་པ། འབྲས་བུ་རྒྱལ་བ་
སྨིན་གྲུབ་ངོ་མཚར་མིང་ཚོགས་བཞི་བཅུ་གཉིས། །ཞེས་གསུངས་པའོ། །དེ་
ལྟར་འདུས་མ་བྱས་ཉིད་འདུས་བྱས་རྡོ་རྗེ་དབྱིངས་ཀྱི་དཀྱིལ་འཁོར་འབྱིན་པའི་་
དམ༑ འདའ་བར་མི་མཛད་དབང་མེད་རྒྱུ་རྐྱེན་ཚོགས་པའི་མཐུ་ཆེན་ཡིན་ཧོ་ཞེས་
གསུངས་སོ། །དེ་ལྟར་རྒྱུ་དང་འབྲས་བུའི་ཁྱད་པར་ལ་སོགས་པ། ཐེག་པ་ཆེན་
པོའི་ཡང་ཆེན་པོ་རྫོགས་པ་ཆེན་པོའི་ལུང་པས། བཅོམ་ལྡན་འདས་ཀྱིས་གསུངས་
པའི་ནང་ན་ཡང་། ངེས་པའི་དོན་གཏན་ལ་ཕབ་པའི་སྟེ། ཅེས་པའི་ཐ་ཚིག་
པས་ངེས་པའོ་ཞེས་གསུངས་པས། དེས་ནི་རྒྱུ་དང་འབྲས་བུ་དང་ཐེག་པ་ཆེན་པོ་
ཉིད་ངེས་པའི་དོན་དུ་བརྗོད་པ་ཡིན་ནོ། །འདིའི་དོན་རྟོགས་པར་བྱེད་པ་ནི་རྗོད་
པར་བྱེད་པའོ། །ཐབས་དང་ཐབས་ལས་བྱུང་བའི་མཚན་ཉིད་དུ་གནས་པ་ནི་
འབྲེལ་པའོ། །མ་རིག་པའི་སེམས་ཅན་གབ་པའི་གསང་བ་མ་རྟོགས་པར།
སྦས་པའི་གསང་བ་ལ་མངོན་པར་མཆེལ་ཏེ། སྲིད་པའི་ས་བོན་རྩུབ་མོས་
འཕངས་ནས་སྡུག་བསྔལ་སྣ་ཚོགས་ཉམས་སུ་མྱོང་བའི་སེམས་ཅན་ཆེན་པོ་དང་།
དེས་ཉེན་པའི་སེམས་ཅན་རྣམས་དབུགས་འབྱིན་པར་མཛད་པ་ནི་དགོས་པའོ། །

〔469〕 I1PD958880469.jpg
མི་གནས་པའི་མྱ་ངན་ལས་འདས་པའི་ཡེ་ཤེས་དཔལ་ཀུན་ཏུ་བཟང་པོའི་གོ་འཕང་
ཐོབ་པར་བྱེད་པ་ནི། དགོས་པའི་ཡང་དགོས་པའོ།། །།
ད་ནི་ལེའུ་ཉི་ཤུ་རྩ་གཉིས་པའི་དོན་བླ་མའི་མན་ངག་གིས་བཤད་པར་བྱ་
སྟེ༑ དེ་ལ་ཡང་རྒྱུད་གཞན་གྱི་ལུགས་ཀྱིས་ནི། ཞུ་བ་པོས་ཞུས་ནས་སྟོན་པས་
བཀའ་སྩལ་རྒྱུ་ཡིན་པ་ལས། འདིར་ཞུ་བ་པོ་མ་སྨོས་པ་ཅིའི་ཕྱིར་ན། དེ་ནི་་་་
རྒྱུད་འདིའི་དོན་རང་བཞིན་རྫོགས་པ་ཆེན་པོའི་གནས་སྐབས་ལས་གང་ཡང་དབྱེར་
མེད་པར་སྟོན་པའི་ཕྱིར། ཞུ་བ་པོ་དང་སྟོན་པ་སོ་སོར་མ་ཕྱེ་སྟེ། འདི་སྐད་
བཤད་པའི་དུས་ཞེས་སྨྲོས་སོ། །དེ་གསང་བའི་རྒྱུད་མཐའ་དག་དཀྲུགས་པ་ནི།
མུ་སྟེགས་པ་ལ་ཕན་གདགས་པའི་ཕྱིར་ཏེ། ཇི་སྐད་དུ། མུ་སྟེགས་པ་ལ་ཕན་་
གདགས་པའི་དོན་དུ། སངས་རྒྱས་བཙུན་མོ་རབ་ཏུ་གསལ་ཞེས་བྱ་སྟེ་དེ་ནི་སྣོད་
མ་ཡིན་པར་བས་སོ། །གཉིས་སུ་ན་དད་པའི་རྗེས་སུ་མི་འབྲང་ཞིང་ཤེས་རབ་ཀྱི་
རྗེས་སུ་འབྲང་བ་རྣམས་སློབ་དཔོན་དང་སློབ་བུའི་འབྲེལ་པ་ཡོད་པར་བྱ་བའི་ཕྱིར་
ཡང་དཀྲུགས་ནས་གསུངས་སོ། །དེ་ལ་དང་པོ་གསང་སྔགས་ཀྱི་ལུགས་ཀྱིས།
དམ་ཚིག་དང་སྡོམ་པ་སྔོན་དུ་འགྲོ་བ་ཡིན་པས། ལེའུ་བཅུ་དགུ་པ་ལས་དམ་ཚིག་
གི་སྡོམ་པ་རྣམ་པར་དག་པ་རྩ་བ་དང་ཡན་ལག་ཏུ་བཅས་པ་གསུངས་སོ། །དེ་
ནས་མ་རིག་པའི་སེམས་ཅན་ཕྱིན་ཅི་ལོག་ལ་གནས་པ་ལ། གཉིས་སུ་མེད་པའི་
ཐུགས་རྗེ་ཆེན་པོ་སྐྱེས་ནས། ཕྱོགས་དུས་དཀྱིལ་འཁོར་བདག་ཉིད་ཆེ་ཞེས་པའི་
དོན་གྱིས་ཡུད་ཙམ་གྱིས་ཏིང་ངེ་འཛིན་གྱིས་བདག་ཉིད་དཔལ་ཀུན་ཏུ་བཟང་པོ་
གནས་པར་བྱས་ལ། འོག་གི་ཕྱོགས་སུ་ཡེ་ཤེས་ཀྱི་ས་གཞི་བསྐྱེད་ནས། ལེའུ་
བདུན་པ་སྔགས་ཀྱི་ལེའུ་ལས་རྒྱུ་ཞེས་པའམ། ལེའུ་དྲུག་པ་དཀྱིལ་འཁོར་སྤྲོས་
པ་ལས་ཡེ་ཤེས་ཀྱི་ཕྱོགས་བཞི་ཞེས་པའི་དོན་གྱིས། གཞལ་ཡས་ཁང་བསྐྱེད་ལ།

〔470〕 I1PD958880470.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
སེང་གེ་གླང་ཆེན་ལ་སོགས་པའི་གདན་བཏིང་ ལ། ཉི་ཟླའི་དབུས་སུ་མཉམ་
པའི་དཀྱིལ་འཁོར་སྐྱིལ་མོ་ཀྲུང་གི་གནས་ནས། ལེའུ་གཉིས་པ་བྱང་ཆུབ་སེམས་་
ཡེ་ཤེས་སུ་བསྐྱེད་པའི་དོན་གྱིས་སྟོང་པ་ཆེན་པོའི་ཡེ་ཤེས་ཆོ་ག་དང་པོ་བསྒོམས་ལ།
དེའི་ངང་ལས་ལེའུ་བཞི་པ་ལས་གསུངས་པའི་རབ་ཏུ་བརྟན་པའི་ཨའི་ངོ་བོར་རང་་
གི་སེམས་བསྒོམས་ནས། དེའི་འཕྲོ་འདུ་རྫོགས་པ་དང་ཉི་ཟླའི་དཀྱིལ་ལས།
ཨཱ་ལི་དང་ཀཱ་ལི་བཀོད་ནས་མཚན་དང་དཔེ་བྱད་དང་། ལྷ་དང་ལྷ་མོའི་ས་བོན་
ཉི་ཟླ་བརྩེག་མ་ནི་ཆོ་ག་གཉིས་པ་སྟེ་མེ་ལོང་ལྟ་བུའི་ཡེ་ཤེས་སོ། །དེ་དག་འདུས་
ནས་འོད་ཀྱི་གོང་བུར་གྱུར་པ་ནི་མཉམ་པ་ཉིད་ཀྱི་ཡེ་ཤེས་སོ། །འོད་ཀྱི་གོང་བུ་
ལས་ཧཱུཾ་དུ་གྱུར་པ་ནས་ཧཱུཾ་གི་རྒྱུ་མཐུན་པའི་འབྲས་བུ་རྡོ་རྗེ་རྩེ་ལྔ་པར་བྱིན་གྱིས་
བརླབས་པའོ། །ཆོ་ག་བཞི་པ་སྟེ་སོ་སོར་རྟོགས་པའི་ཡེ་ཤེས་སོ། །དེ་ལས་རྣམ་
པར་ཐར་པའི་དབུ་གསུམ་དང་ལྡན་པ་ནི་དཔལ་ཀུན་ཏུ་བཟང་པོའི་སྐུར་བསྐྱེད་པ་
ནི་ཆོ་ག་ལྔ་པ་སྟེ་བྱ་བ་ནན་ཏན་གྱི་ཡེ་ཤེས་སོ། །དེ་ལྟར་ཡང་གསལ་ལྡན་མ་ཞེས་
པས་ཡུམ་བསྐྱེད་ལ། དེ་ལྟར་ཡབ་ཡུམ་བསྐྱེད་པ་དེ། ལེའུ་གཉིས་པ་ལས།
རྡོ་རྗེ་ཕུང་པོ་ཞེས་བྱ་བ་ལ་སོགས་པའི་དོན་གྱིས། བདག་ཡབ་ཡུམ་གྱི་ཕུང་པོ་
དང་ཁམས་དང་སྐྱེ་མཆེད་ལྷ་རུ་རྣམ་པར་དག་པར་གསུངས་སོ། །ལེའུ་བཅུ་
གསུམ་པ་ལས་གསུངས་པའི་དཀྱིལ་འཁོར་ལྡན་པའི་ཞེས་བྱ་བ་ལ་སོགས་པའི་དོན་
གྱིས༑ ཐབས་དང་ཤེས་རབ་གཉིས་སུ་མེད་པའི་བྱང་ཆུབ་སེམས་ཟླ་གསང་ཐིག་
ལེར་གྱུར་པ་དང་། ལེའུ་བཅུ་གཅིག་པ་ཚོགས་ཀྱི་དཀྱིལ་འཁོར་ལས་གསུངས་པའི།
བསྙེན་བསྒྲུབ་རྣམ་བཞི་ལ་སོགས་པའི་དོན་གྱིས་ལྷག་པའི་བྱང་ཆུབ་སེམས་ལས་་་་་་
འཕགས་པ་མཆོད་པ་དང་། སྐུ་གསུང་ཐུགས་ཀྱི་དངོས་གྲུབ་ཐོབ་པར་བྱ་བའི་་་་
ཕྱིར་རང་ཉིད་ལོངས་སྤྱོད་པ་དང་། གསང་བའི་དཀྱིལ་འཁོར་དུ་འགྲོ་བ་བསྒྲལ་

〔471〕 I1PD958880471.jpg
ཞིང་དབང་བསྐུར་བ་དང་། དེ་ཟླ་བའི་དཀྱིལ་འཁོར་དེ་ཉིད་ལས། ལེའུ་བཞི་
པའི་ཟླ་བའི་དཀྱིལ་འཁོར་ལས་གསུངས་པའི། ཐབས་དང་ཤེས་རབ་དགྱེས།
སྤྲིན་ཞེས་བྱ་བ་ལ་སོགས་པའི་དོན་གྱིས། ཟླ་བའི་དཀྱིལ་འཁོར་ལ་ཨ་ཡིག་དང་ཀ་
ཡིག་བཀོད་དེ། དེ་འཕྲོ་འདུ་མཐར་ཐུག་པ་གསང་བ་དང་། སྤྲིན་དང་སྤྲིན་བྱེ་
བ་ལྟར་སོ་སོའི་སྐུ་ཕྱག་རྒྱ་གསལ་བར་བསྐྱེད་ནས། ལེའུ་བདུན་པ་ལས་འབྱུང་
བའི་བཛྲ་དྲྀག་ཅེས་བྱ་བ་ལ་སོགས་པའི་སྔགས་ཀྱིས་ཕྱིར་ཕྱུང་ལ། ཕྱིའི་དཀྱིལ་
འཁོར་དུ་དགོད་པར་བྱའོ། །ཨོཾ་ཨེ་ཧ་ཧྱ་བི་ག་བཱ་ན་ཞེས་བྱ་བ་ལ་སོགས་པས་སྙན་
གསན་བྱ་ཞིང་གསོལ་བ་བཏབ་པ་དང་། ཡེ་ཤེས་རྒྱལ་པོའི་དབྱིངས་ཀྱིས་བསྐུལ་
ནས་གསང་བའི་དཀྱིལ་འཁོར་དང་དབྱེར་མེད་པར་གྱུར་ནས། ཤུ་ན་མེ་ཏ་ཞེས་
བྱ་བ་ལ་སོགས་པས་དབང་བསྐུར་བར་བྱའོ། །ཕྱིའི་དཀྱིལ་འཁོར་ལ་བློ་ཡོངས་སུ་
དགོད་པ་དང་། ཏིང་ངེ་འཛིན་གྱི་སྩལ་སྦྱང་བའི་ཕྱིར། དགུ་པ་གསང་བ་དམ་
ཚིག་གི་ལེའུ་ལས་ཕྲ་མོའི་ཏིང་ངེ་འཛིན་གསུངས་སོ། །ཡང་བློ་ཉམས་ཆུང་བ་བྱིང་
གིས་དོགས་པའི་ཏིང་ངེ་འཛིན་གྱི་རྩལ་སྦྱང་ཞིང་བསོད་ནམས་ཀྱི་ཚོགས་བསགས་་
པའི་ཕྱིར། དགུ་པ་གསང་བ་དམ་ཚིག་གི་ལེའུ་ལས་མཆོད་པའི་ཕྱག་རྒྱ་གསུངས་
པ་དང་། ལེའུ་བཅུ་བཞི་པ་ལས་གསུངས་པའི་གླུས་བསྟོད་པ་གསུངས་སོ། །དེ་
ཙམ་བདག་གི་དོན་ཕུན་སུམ་ཚོགས་པའི་མཚན་ཉིད་དུ་གནས་སོ། །དེ་ལྟ་བུའི་་་
དཀྱིལ་འཁོར་དང་རྡུལ་ཚོན་གྱི་དཀྱིལ་འཁོར་གསུངས་པ་ལ། ཡོན་ཏན་དང་ཚད་
དུ་ལྡན་པའི་སློབ་མ་འཇུག་པར་བྱ་བ་ནི། སློབ་མའི་ཚད་ནི་རྒྱུད་ལས། དད་་
དང་བརྩོན་ཞེས་བྱ་བ་ལ་སོགས་པས་བརྟག་པར་བྱའོ། །དམ་ཚིག་སྦྱིན་པ་ཡང་་་
དམ་ཚིག་དང་སྡོམ་པའི་དོན་ལེའུ་བཅུ་དགུ་པ་ལས་རྟོགས་པར་བྱའོ། །མཚན་མ་
ངན་པ་ཐམས་ཅད་ཞི་བར་བྱ་བ་དང་། བསོད་ནམས་ཀྱི་ཚོགས་བསག་པའི་ཕྱིར།

〔472〕 I1PD958880472.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ལེའུ་དགུ་པ་ལས་སྦྱིན་སྲེག་གི་ཆོ་ག་ལས་ཤེས་པར་བྱའོ། །དེ་ནས་ལེའུ་བཅུ་དགུ་
པ་ལས་རྒྱལ་པོ་སྦྱིན་པའི་དོན་གྱིས་དབང་སྦྱིན་པར་བྱའོ། །སློབ་མའི་ལས་ནི་ལེའུ་
བཅུ་གཅིག་པ་ཚོགས་ཀྱི་དཀྱིལ་འཁོར་གྱི་ལེའུ་ལས་ཤེས་པར་བྱའོ། །འཕྲིན་ལས་
ཀྱི་ཡོན་ཏན་གྱི་དོན་ལ་སོགས་པ་ནི། ལེའུ་བཅུ་གཉིས་པ་ཚོགས་བསྒྲུབ་པའི་ལེའུ་
ལས་གསུངས་པའི་སྟེ། དེ་ལ་སོགས་པ་ནི་གཞན་གྱི་དོན་ཕུན་སུམ་ཚོགས་པའི་
མཚན་ཉིད་དོ། །ཁྲོ་བོའི་དཀྱིལ་འཁོར་ནི་ཕལ་དཀྱུས་མ་བཞིན་དུ་གནས་ཏེ།
དོན་འགའ་ཙམ་གྱི་སྒོམ་ཁོག་གི་རིམ་པ་ལས་ཤེས་པར་བྱའོ། །
ད་ནི་སྡུད་པ་པོས་བཅོམ་ལྡན་འདས་ཀྱི་མཐུན་པར་རྒྱུད་ཀྱི་གླེང་གཞི་མཛད་
པར་བླ་མའི་མན་ངག་གིས་བཤད་པར་བྱ་སྟེ། དེ་ཡང་འདི་སྐད་བཤད་པའི་དུས་
ན་ཞེས་བྱ་བ་ལ་སོགས་པ་ལ། འདི་སྐད་ཅེས་པས་རྒྱུད་ཕུན་སུམ་ཚོགས་པ་བསྟན་
ཏོ༑ །འདིས་ཅིའི་ཕྱིར་རྒྱུད་ཕུན་སུམ་ཚོགས་པ་བསྟན་ཞེ་ན། འདི་སྐད་ཞེས་
པ་སྨོས་པས་མགོ་གཞུག་གི་དོན་རྫོགས་པར་བསྟན་པའི་ཕྱིར། རྒྱུད་ཕུན་སུམ་
ཚོགས་པ་བསྟན་ཏོ། །དེ་ཡང་དག་པར་སྡུད་པར་བྱེད་པ་རྡོ་རྗེ་གསང་བས་རྒྱུད་་
ཀྱི་དོན་མཐའ་དག་རང་གི་སེམས་ལ་བཀོད་ནས་བསྐྱེད་པ་དང་ཕྲི་བ་སྤངས་པའི་་་
ཕྱིར་ཏེ། དེ་ལྟར་ཡང་གསུངས་པ། སྒྲོ་དང་སྐུར་པ་ཞི་བའི་ཕྱིར། །རང་་་
བཞིན་གསང་བའི་སྙིང་པོ་ཞེས་སྨོས་པའི་ཕྱིར། བདག་གིས་ཞེས་པ་ཅིའི་ཕྱིར་མ་
སྨོས་ཤེ་ན། རྒྱུད་གཞན་ལ་སྨོས་པའི་འཕགས་པ་འཇམ་པའི་དབྱངས་དང་བྱམས་
པ་ལ་སོགས་པའི་ཐེག་པ་ཆེན་པོའི་སྡུད་པ་པོར་གྲགས་པ་དེ་དག་གིས་བསྡུས་པ་ལས།
འདི་ནི་བདག་གིས་ཐོས་ཞེས་ཟེར་ན། འདིར་བདག་ཀྱང་མ་སྨོས་ཐོས་པ་ཡང་མ་
སྨོས་པ་ནི། འཕགས་པ་འཇམ་པའི་དབྱངས་དང་། བྱམས་པ་ལ་སོགས་པ་
ལས་རྡོ་རྗེ་གསང་བ་ཁྱད་པར་དུ་གྱུར་པ་མ་ཡིན་ན་ཡང་། བཅོམ་ལྡན་འདས་་་་

〔473〕 I1PD958880473.jpg
ཀྱིས་གསུངས་པའི་གདུལ་བྱའི་གནས་སྐབས་ཀྱི་རིམ་པ་ཡིན་པས། འོན་ཏང་ན་་
བདག་གིས་ཐོས་སོ་ཞེས་མ་ཡིན་མ་སྨོས་ན་ཡང་འགལ་བ་མེད་དོ། །ཅིའི་ཕྱིར་ན་
བདག་གིས་སོ་སོའི་ ཕྱེ་ན་ནི། སྟོན་པའི་བཀའ་ཡང་དག་པ་དང་འགལ་ཏེ་ཅི་སྟེ་
ན༑ དེ་ཉིད་གཞན་གཉིས་ནི་འགལ་བའི་ཕྱིར་ཏེ། གཉིས་སུ་མེད་པའི་ཡེ་་
ཤེས་ནི་གཉིས་ཀྱི་རྣམ་པར་འབྱུང་བར་མི་འགྱུར་ཏེ། དེ་སྐད་དུ་རང་བཞིན་ལས་
ནི་ཡོད་པ་དང་། མེད་པར་རིག་པ་མ་ཡིན་ཏེ། །ཕན་ཚུན་དུ་ནི་འགལ་བས་ན། །
ཡོད་མེད་གཉིས་སུ་ག་ལ་རུང་། །གལ་ཏེ་རང་བཞིན་གྱིས་ཡོད་ན། །དེ་ནི་མེད་
པར་ཉིད་མི་འགྱུར། །རང་བཞིན་གཞན་དུ་འགྱུར་བར་ནི། །ནམས་ཀྱང་ཐར་
པར་མི་འགྱུར་རོ། །ཞེས་གསུངས་པའི་ཕྱིར་རོ། །དེ་ལ་འདིའི་དོན་གསང་བའི་
སྙིང་པོ་སྟེ། རང་བཞིན་རྫོགས་པ་ཆེན་པོའི་དཀྱིལ་འཁོར་དུ། ཅི་སྙེད་པའི་་་་
ཆོས་ཐམས་ཅད་ཡེ་ནས་སངས་རྒྱས་པར་བསྟན་ཏོ། །དེར་བརྒལ་བ། ཅི་སྙེད་
པའི་རང་བཞིན་རྫོགས་པ་ཆེན་པོའི་དཀྱིལ་འཁོར་དུ་ཡེ་ནས་སངས་རྒྱས་པར་
བསྟན་པ་ཡིན་ན། ནམ་མཁའི་སྐར་མ་ཅི་སྙེད་ཅིག་ཡོད་པ་ལས་ཁྱད་པར་དུ་
གཅིག་ཅིག་ཁོ་ན་ལ་སྨྲ་བ་ལྟར། འདི་ཞེས་བྱ་བ་འགལ་ལོ། །དེ་ལྟར་ཡིན་གྱིས་
ཀྱང་ཟླ་བ་མཛུབ་མོས་མཚོན་པས་མཛུབ་མོའི་རྩེ་མོ་ལ། ཟླ་བ་ཡོད་པ་མ་ཡིན་ན་
ཡང་། དེའི་ཕྱོགས་སུ་མཚོན་པའོ། །དེ་ལྟར་འདིར་ཡང་ཞེས་པའི་ཐ་སྙད་ཕྲ་་
མོས་འཁོར་བའི་ཆོས་ཅི་སྙེད་པ་ཐམས་ཅད། རང་བཞིན་རྫོགས་པ་ཆེན་པོའི་
དཀྱིལ་འཁོར་གྱི་ངོ་བོ་ཉིད་དུ་མཚན་ཉིད་གཅིག་ཅིང་དབྱེར་མེད་པར་བསྟན་པ་
ཡང་། ཐ་སྙད་འཕྲ་མོས་ཕྱོགས་ཀུན་མཚོན་པ་འདྲའོ། །གླང་པོ་ཆེའི་རྒྱུས་ལ་
མཁས་པའི་མི་ལ། གླང་པོ་ཆེའི་སྣ་གཅིག་པུ་ཙམ་བསྟན་ན། འདི་གླང་པོ་ཆེ་
ཡིན་ནོ་ཞེས་སྨྲས་ན་སྣ་དེ་གླང་པོ་ཆེ་ཡིན་ནམ། འོན་ཏེ་སྣ་མ་ཡིན་པ་གཞན་ཅིག་

〔474〕 I1PD958880474.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
གླང་པོ་ཆེ་ཡིན། ལན་བཏབ་པ། སྣ་ཡང་གླང་པོ་ཆེ་མ་ཡིན་ལ། སྣ་མ་ཡིན་
པ་ཡང་གླང་པོ་ཆེ་མ་ཡིན། དེ་བཞིན་དུ་རྒྱུད་འདིའི་ཚིག་གི་ཐ་སྙད་འཕྲ་མོ་ཡང་
རང་བཞིན་རྫོགས་པ་ཆེན་པོའི་དཀྱིལ་འཁོར་མ་ཡིན། དེ་མ་ཡིན་པ་གཞན་ཡང་་
མ་ཡིན་ནོ། །སྐད་ཚིག་དུ་བཤད་ཅེས་པ། དཔལ་ཀུན་ཏུ་བཟང་པོའི་ཚིག་
དང་དོན་ཡོངས་སུ་དག་པར་བཤད་པའི་དུས་ན་ཞེས་བྱ། བརྒལ་བ། སྐད་
ཚིག་ནི་སྒྲའི་ཐ་སྙད་ཡིན་པས་འགལ་ཏེ། རང་བཞིན་རྫོགས་པ་ཆེན་པོའི་དོན་ནི།
དོན་དམ་པར་བརྗོད་དུ་མེད་པའི་ཆོས་ཉིད་བྱང་ཆུབ་སེམས་ཀྱི་རང་བཞིན་དུ་ལ།
ཀུན་རྫོབ་ཏུ་བརྗོད་པ་ལས་འདས་པའི་དཀྱིལ་འཁོར་དེ་བཞིན་གཤེགས་པ་ཐམས་་
ཅད་དང་། འཁོར་བའི་ཆོས་སུ་བསྟན་པ་ཐམས་ཅད་ཡེ་ནས་སངས་རྒྱས་པའི་ངོ་
བོ་ཉིད་དུ་གཅིག་པའི་མཚན་ཉིད་ཡིན་པས། འཁོར་བ་དང་མྱ་ངན་ལས་འདས་
པ་ཐམས་ཅད་དབྱེར་མེད་པ་ལས། སྐད་སྒྲའི་ཐ་སྙད་དུ་བསྟན་པ་ལགས་སོ། །
ཡང་གཉིས་སུ་ན་རང་བཞིན་རྫོགས་པ་ཆེན་པོའི་དབང་དུ་བཤད་བྱ་བ་ཡང་མི་རུང་
ལ༑ འདི་སྐད་བྱ་བ་ཡང་འགལ་ལོ། །ཅིའི་ཕྱིར་ཞེ་ན། འདི་སྐད་ཅེས་སྨོས་
པ་དང་། གཞན་ལས་འོངས་པའི་ཚིག་ཏུ་སྣང་ལ། བཤད་ཅེས་བྱས་དང་།
བཤད་པའི་སྐྱེས་བུ་ཡོད་པ་དང་། ཉན་པའི་སློབ་བུ་ཡང་ཡོད་པས་འགལ་ལོ། །
དེ་ལྟར་ཡིན་གྱིས་ཀྱང་ཐ་སྙད་དེ་ཙམ་ལ་བརྟེན་དུ་མི་རུང་ཞེས་བྱ། ཡང་གསུམ་ནི།
དེ་བཞིན་གསུང་མཆོག་མི་སྨྲ་སྟེ། །སྐུ་ཡིས་ཆོས་རྣམས་མཇལ་བར་སྟོན། །ཞེས་
པས་ཀྱང་། སྐད་སྒྲའི་ཐ་སྙད་དང་འགལ་ལོ། །ཅིའི་ཕྱིར་ཞེ་ན། དེ་བཞིན་
ཉིད་ཀྱི། དབྱིངས་ཀྱི་དཀྱིལ་འཁོར་ལ། སྐད་སྒྲའི་ཐ་སྙད་ཀྱིས་བཤད་བྱ་བ་
འགལ་ལོ། །དེ་ལྟར་ཡིན་གྱིས་ཀྱང་། དེ་བཞིན་ཉིད་བརྗོད་དུ་མེད་པ་ལས
།
ཡི་གེ་མེད་དང་རིག་པའི་གསུང་། །ལྗགས་ཀྱི་རྩེ་མོར་མ་ཕྱུང་ཡང་། །ཐུགས་རྗེ་

〔475〕 I1PD958880475.jpg
གསུང་གི་བྱིན་བརླབས་ཀྱིས། །བྲག་ཅའི་སྒྲ་བཞིན་དུ་བཅོམ་ལྡན་འདས་ཀྱི་
དབང་གིས་དེ་ལྟར་སྣང་བའི་ཕྱིར་རོ། །རྒྱ་ཆེ་བའི་ཚིག་ཡོངས་སུ་དག་པ་ནི་ཚིག་
སྒྲའི་ཐ་སྙད་ལས་འདས་ཀྱང་། གསུང་གི་རྡོ་རྗེ་བརྗོད་པ་མང་པོའི་སྒོ་ནས།
བྲག་ཅའི་སྒྲ་བཞིན་དུ་བཅོམ་ལྡན་འདས་ཀྱིས་བཤད་པའི་ཕྱིར་རོ། །རྒྱ་ཆེ་བའི་
དོན་ཡོངས་སུ་དག་པ་ནི། འཁོར་བ་མྱ་ངན་ལས་འདས་པ་གཉིས་སུ་མེད་པར་
སྟོན་པ་སྟེ། དོན་དམ་པའི་དོན་དམ་པར་ནི། སྐྱེ་བ་མེད་པར་སྟོན་པ་དང་
།
དོན་དམ་པའི་ཀུན་རྫོབ་ཏུ་ནི་ཆོས་ཐམས་ཅད་རང་བཞིན་རྫོགས་པ་ཆེན་པོའི་
དཀྱིལ་འཁོར་དུ། ཡེ་ཤེས་སངས་རྒྱས་པའི་ངོ་བོ་ཉིད་དུ་བཤད་པ་ནི་དོན་ཡོངས་
སུ་དག་པར་བཤད་པའོ། །ཟབ་མོའི་དོན་གྱི་སྒོ་ནས་ནི་ཨེ་བཾ་ཞེས་བྱ་སྟེ། དེ་ལ་
ཨེ་ནི་ཨེ་གྲུ་གསུམ་ཆོས་ཀྱི་འབྱུང་གནས་ཀུན་ཏུ་བཟང་མོའི་བྷ་ག་སྟེ། ཡུམ་གྱི་པདྨ།
བཾ་ནི་རྡོ་རྗེ་དཔལ་ཀུན་ཏུ་བཟང་པོའི་རང་བཞིན་ཏེ། དེ་ལྟར་དཔལ་ཀུན་ཏུ་་
བཟང་པོ་དང་ཡུམ་ཀུན་ཏུ་བཟང་མོ་གཉིས་ཐབས་དང་ཤེས་རབ་ཏུ་ལྡན་པའི་དུས་
དེར་བཤད་ཅེས་བྱའོ། །དེ་ལ་བཤད་ཅེས་པ་ནི་རྒྱུད་གསང་བའི་སྙིང་པོ་འདིའི་་
དོན་དང་། རང་བཞིན་ཅི་ལྟར་བཤད་ཅེ་ན། ཡེ་ཤེས་ལྔ་དང་རིགས་ལྔ་ནི་ཆོ་་
ག་ཆེན་པོ་ལྔའི་རང་བཞིན་དུ་བཤད་ཅེས་བྱའོ། །དེ་ཡང་ཐོས་ཞེས་བྱ་བ་ནི།
སྟོན་པ་དང་འཁོར་སོ་སོ་ན་ཡོད་པ་མ་ཡིན་ལ། བཤད་ཅེས་པས་འཁོར་དང་སྟོན་
པ་གཉིས་སུ་མེད་པར་བཤད་པ་ཡིན་ལ། དེ་ལྟར་ན་འཁོར་དང་སྟོན་པ་གཉིས་སུ་
མེད་པར་མ་ཟད་དེ། འཁོར་བ་དང་མྱ་ངན་ལས་འདས་པའི་ཆོས་ཐམས་ཅད་་་
དཔལ་ཀུན་ཏུ་བཟང་པོའི་རང་བཞིན་དུ་དབྱེར་མེད་པར་ཁྱད་པར་དུ་བསྟན་པའི་
ཕྱིར་ཏེ། དེ་ནི་རྒྱུད་གང་དང་གང་ཐུན་མོང་མ་ཡིན་པའི་ཕྱིར་རོ། །དུས་ཞེས་
བྱ་བ་ཀུན་རྫོབ་ཀྱི་དབང་དུ་ཐེག་པ་ཆུང་ངུ་པ་ན་རེ། དུས་བཞི་ཁོ་ན་ལ་ནི་འདི་

〔476〕 I1PD958880476.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ལྟར་བཞུགས་པ་མ་ཡིན་ཏེ། སྟོན་པ་ཐུགས་རྗེ་ཆེ་བའི་རང་བཞིན་ལས། དུས་
དང་རྒྱུད་དང་གནས་ཀྱང་། གཞན་དང་གཞན་ལ་ཡོད་པས་གཅིག་ཏུ་མི་འཆད་་
དོ༑ །མ་ཧཱ་ཡོ་གའི་དབང་དུ་ན། །ས་མ་ཡ་ཞེས་སྨོས་པའི་སྒྲས། །ཐབས་
དང་ཤེས་རབ་ཏུ་ལྡན་པའི་དུས་དེར་བཤད་ཅེས་བྱའོ། །ཤིན་ཏུ་རྫོགས་པ་ཆེན་
པོའི་དབང་དུ་ནི། དུས་ན་ཞེས་པ། བཅོམ་ལྡན་འདས་ནི་ཅི་དང་ཅི་ལྟར་
མཛད་ཀྱང་། དུས་བཞི་མཉམ་པ་ཉིད་ཀྱི་དབྱིངས་ལས་མ་གཡོས་པར་ཤེས་པར་
བྱའོ༑ ༑།དཔལ་དེ་ཉིད་འདུས་པའི་རྒྱུད་ལས། རྣམ་སྣང་མཛད་ཆེན་གྱི་
ཡེ་ཤེས་བསྟན་པའམ། དཔལ་ཡེ་ཤེས་སེམས་དཔའི་མཚན་གྱི་ཁྱད་པར་ལྟ་བུའི།
དེ་ཡང་འདི་སྐད་བཤད་པའི་དུས་ན་ཞེས་པ་སྨོས་ནས། སྡུད་པ་པོས་ཀྱང་འདི་
སྐད་བདག་གིས་ཐོས་པའི་ཞེས་སྨོས་ན་ནི། སྟོན་པའི་བཀའ་ཡང་དག་པའི་དོན་
དང་འགལ་ལ། སྟོན་པས་ཀྱང་གསང་བའི་སྙིང་པོ་དེ་ཁོ་ན་ཉིད་གསང་བའི་
དབྱིངས་ནས་ཕྱུང་། དེ་ནི་ངེས་པར་ལུང་བསྟན་ཏེ། །སྲས་ནི་ཐུགས་ལས་
བསྐྱེད་པའི། །ས་རབ་རིག་པ་འཛིན་ལ་གནས་ཞེས་གསུངས་པས་སོ། །གཏད་
ཅེས་གསུངས་པ་ནི། སྟོན་པ་པོ་རང་ཉིད་ཀྱི་ཚིག་སུན་པར་གྱུར་པའི་ཕྱིར་སྨོས་སོ། །
དེ་ཡང་གནས་སོ་ཞེས་པ་ཙམ་གྱི་ཚིག་མ་གསུངས་ན་ནི། སྡུད་པ་པོ་མེད་ན་ཆོས་མི་
འབྱུང་བའི་སྐྱོན་དུ་འགྱུར་བ་དང་། ཤེས་རབ་ཅན་གྱི་མི་རྣམས་ཡིད་མི་ཆེས་པའི་་
སྐྱོན་དུ་འགྱུར་ཏེ། དཔེར་ན་མི་གཅིག་གིས་ལུང་སྟོང་ཅིག་དུ་གཏམ་རང་ལ་རང་་་
བྱས་པ་དང་འདྲའོ། །ཞེས་རྒོལ་བ་པོ་འབྱུང་བའི་རྟོག་པ་བསལ་བའི་ཕྱིར། སྟོན་
པ་དང་སྡུད་པ་གཉིས་ཚིག་དག་པའི་མཚམས་སྦྱོར། གཅིག་ཅེས་པ་ཅིའི་ཕྱིར་མ་་་་
སྨོས་ཤེ་ན། དེ་ཡང་གོང་གི་རྒོལ་བ་དང་འདྲ་སྟེ། དགོས་པ་མེད་པའི་ཕྱིར་རོ།
ད་ནི་སྟོན་པ་ཕུན་སུམ་ཚོགས་པའི་ཚིག་ལ་སོགས་པ། ཕུན་སུམ་ཚོགས་

〔477〕 I1PD958880477.jpg
པ་ལྔའི་ཚིག་དོན་ཅི་ལྟ་བ་དེ་བརྗོད་པར་བྱ་སྟེ། དེ་ཡང་ཅི་ལྟ་བའི་སྟོན་པ་་
ཕུན་སུམ་ཚོགས་པ་ཡིན་ཞེ་ན། རྡོ་རྗེ་ཐེག་པ་ཐམས་ཅད་མཐར་ཕྱིན་ཅིང་རྫོགས་
པའི་ཕྱིར་ན་ནི། དེ་བཞིན་གཤེགས་པ་ཞེས་བྱའོ། །ཐེག་པ་ཆུང་ངུ་པའི་ཐེག་
པ་མཐར་ཕྱིན་ཅིང་རྫོགས་པའི་ཕྱིར་ནི། ཡང་དག་པར་རྫོགས་པའི་སངས་རྒྱས་་
ཞེས་བྱའོ། །མདོ་སྡེའི་ཐེག་པ་མཐར་ཕྱིན་ཅིང་རྫོགས་པའི་ཕྱིར་ནི། བཅོམ་་་་
ལྡན་འདས་ཞེས་བྱའོ། །དེ་ལྟ་བུའི་སངས་རྒྱས་བཅོམ་ལྡན་འདས་དེ་ཐེག་པ་ཆུང་
ངུའི་སངས་རྒྱས་ལྟར་འདོད་པའི་ལོངས་སྤྱོད་མི་མཐུན་པའི་ཕྱོགས་སུ་བལྟས་ནས་་
གནས་པ་ཡིན་ནམ་ཞེ་ན་མ་ཡིན་ཏེ། ལོངས་སྤྱོད་ཅེས་སོ། །ལོངས་སྤྱོད་ནི་ཀྲི་
ཡོག་གི་ཐེག་པ་ཡང་འདོད་པའི་ལོངས་སྤྱོད་སྤྱོད་དོ་ཞེས་རྒལ་བ་པོ་བསལ་བའི་་་
ཕྱིར༑ ཆེན་པོ་ཞེས་སྨོས་ཏེ། ཐབས་དང་ཤེས་རབ་ཀྱི་དགའ་དེ་ལ་བཞུགས་སོ།།
ཞེས་བྱ་བའི་ཐ་ཚིག་གོ། །དེ་ལྟ་བུའི་བཅོམ་ལྡན་འདས་ཇི་ལྟ་བུའི་རང་བཞིན་ཡིན་
ཞེ་ན། ཕྱོགས་བཅུ་དུས་བཞིའི་དེ་བཞིན་གཤེགས་པ་ཐམས་ཅད་ཀྱི་སྐུ་དང་
གསུང་དང་ཐུགས་རྡོ་རྗེའི་བདག་ཉིད། མ་ལུས་མི་ལུས་ལུས་པ་མེད་པ་ཐམས་
ཅད་དང་། སོ་སོ་མ་ཡིན་ཐ་མི་དད་དབྱེར་མེད་པའི་རང་བཞིན་ཏེ་ཞེས་བྱ་བ་
སྨོས་ཏེ། ཆོས་ཀྱི་སྐུའི་རང་བཞིན་དུ་གནས་སོ། །ཞེས་བྱ་བའི་ཐ་ཚིག་གོ། །
གནས་ཕུན་སུམ་ཚོགས་པ་གང་ཞེ་ན་ཞེས་པ་དང་། འོག་མིན་གྱི་གནས་མཐའ་
དང་དབུས་མེད་པ་ན་ཞེས་བྱ་བ་སྨོས་སོ། །དེ་ལ་རྒོལ་ཏེ། ཐེག་པ་ཆུང་ངུ་བ་
ན་རེ། འོག་མིན་ལ་མཐའ་དང་དབུས་ཡོད་དོ། །འོག་གི་རླུང་གི་དཀྱིལ་འཁོར་
དང་མཐའ་དབུས་མཉམ་སྟེ། སྟེང་གི་འོག་མིན་ཡང་སྟོང་གསུམ་གྱི་སྟོང་ཆེན་
པོའི་ཁྱབ་པར་གནས་ལ། འོག་གི་རླུང་གི་དཀྱིལ་འཁོར་གྱིས་ཀྱང་། སྟོང་
གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་ལས། ཡར་བསྟེན་པའི་ཚད་མཉམ་་

〔478〕 I1PD958880478.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཞེས་གསུངས་པ་དང་། དེའི་ཕྱིར་ཐེག་པ་ཆུང་ངུ་བ་ཤེས་རབ་ཆུང་བའི་ཕྱིར་རམ།
དོན་དུ་བཅོམ་ལྡན་འདས་ཀྱིས་འོག་མིན་ཡང་རྒྱ་ཆུང་བར་བསྟན་ཏོ། །གལ་ཏེ་རྒྱ་
ཆུང་བར་མ་བསྟན་དུ་ཟིན་ན་ནི་སྐྲག་གམ་སྒྱིད་ལུག་གིས་དོགས་ནས། སྟེང་གི་་
ཚད་ཀྱང་ཆུང་བ། སྤྲུལ་པའི་སྐུ་ཡང་བྱེ་བ་ཕྲག་བརྒྱར་བསྟན་ཏོ། །ཐེག་པ་
ཆེན་པོའི་གནས་སྐབས་ན་ཤེས་རབ་མཆོག་དང་ལྡན་པའི་འབྲས་བུ་རིགས་ཀྱི་བྱང་
ཆུབ་སེམས་དཔའ་རྣམས་ལ་ནི། དེ་བཞིན་གཤེགས་པས་འོག་མིན་མཐའ་དང་
དབུས་མེད་པར་བསྟན་ལ། འཇིག་རྟེན་གྱི་ཁམས་ཡང་རྡུལ་སྙེད་དུ་བསྟན།
སྤྲུལ་པ་ཡང་རྡུལ་ཕྲན་བསམ་ཡས་སོ། །དེའི་ཕྱིར་མཐའ་དང་དབུས་མེད་ཅེས་
བྱའོ༑ །གནས་དེ་ལྟ་བུ་ན་གནས་སུ་ཟིན་ཀྱང་། གཞལ་ཡས་ཁང་ནི་ཅི་ལྟ་བུ། །
འོག་མིན་མང་ངམ་མི་མང་། ཞེས་པའི་རྟོག་པ་བསལ་བའི་ཕྱིར། གཞི་ཚད་
མེད་ཅེས་བྱ་བ་ལ་སོགས་པས་བསྟན་ཏོ། །གནས་དང་གདན་དེ་ལ་བཞུགས་པའི་
ལྷ་དང་། དེའི་འཁོར་ཕུན་སུམ་ཚོགས་པ་ནི་གང་། རྒྱུད་རིགས་གང་གི་ལྷ་ཡིན།
གང་དང་གང་ནི་བཞུགས་སྙམ་པའི་རྟོག་པ་བསལ་་བའི་ཕྱིར། རྣམ་པར་ཤེས་
པའི་རྒྱལ་པོ་ཞེས་བྱ་བ་ལ་སོགས་པ་སྟེ། ཟག་པ་དང་བཅས་པའི་ཕུང་པོ་ལ་
སོགས་པ་གནས་སུ་དག་པ་ནི་དེ་བཞིན་གཤེགས་པ་རིགས་ལྔར་གྱུར་ཏོ། །དེ་ཡང་
རིགས་ལྔ་ཡང་འཁོར་ལས་སྟོན་པར་འགྲོ་བ་དང་། སྟོན་པ་ལས་འཁོར་དུ་འགྲོ་བ་
ཡང་རྟོགས་པར་བྱའོ། །སྐུ་མདོག་གི་རིགས་པ་ནི་ཇི་ལྟ་བུ་ཞེ་ན། མཐིང་ག་ལ་
སོགས་པ་སྟེ། ཁ་དོག་མཚོན་གྱིས་མ་ཕྱེ་ན་རིགས་ངོ་མི་ཤེས་པའི་ཕྱིར་རོ། །
འཁོར་གྱི་དཀྱིལ་འཁོར་ཅི་ལྟ་བུ་དང་མཉམ་པའི་ཕྱིར། སྣང་བའི་དབྱིངས་ནས་་
རྟག་ཅད་ཀྱི་བར་དུ་སྟེ། འཇིག་རྟེན་གྱི་ཆོས་ཕྱིན་ཅི་ལོག་ཏུ་རྟོགས་པའི་མྱ་ངན་་
ལས་འདས་པའི་ཆོས་ཀྱི་དཀྱིལ་འཁོར་དུ། ཡེ་ནས་སངས་རྒྱས་པའི་ངོ་བོ་ཉིད་དུ་

〔479〕 I1PD958880479.jpg
གནས་སོ། །ཞེས་བྱ་བའི་ཐ་ཚིག་གོ། །ད་ནི་སྟོན་པ་ཕུན་སུམ་ཚོགས་པའི་ཚིག་
དོན་བརྗོད་པར་བྱ་སྟེ། དེ་བཞིན་གཤེགས་པ་ཡང་དག་པར་རྫོགས་པའི་སངས་
རྒྱས་བཅོམ་ལྡན་འདས་ཞེས་ལ་སོགས་པས་ནི། སྟོན་པ་པོ་དཔལ་ཀུན་ཏུ་
བཟང་པོའི་ཁྱད་པར་གྱི་ཡོན་ཏན་བསྟན་པ་ཡིན་ཏེ། དབྱེར་མེད་པའི་རང་
བཞིན་ཏེ་ཞེས་བྱ་བའི་བར་དུ་ཅི་སྙེད་པའོ། །དེ་ནས་བཅོམ་ལྡན་འདས་ཀྱི་ཡོན་
ཏན་གྱི་རྣམ་གྲངས་བཞི་ནི། ཕ་རོལ་ཏུ་ཕྱིན་པའི་ཐེག་པ་ཆེན་པོ་དང་། ཡོ་ག་
དང་། མ་ཧཱ་ཡོ་ག་དང་། ཨ་ཏི་ཡོ་ག་བཞིའི་ཁྱད་པར་བསྟན་པར་བྱ་བ་ཁོ་ན་
ཡིན་གྱི། བཅོམ་ལྡན་འདས་དཔལ་ཀུན་ཏུ་བཟང་པོ་ལ་ནི། དེ་བཞིན་
གཤེགས་པ་ཞེས་ཀྱང་བྱའོ། །ཅིའི་ཕྱིར་ཞེ་ན། གཉིས་སུ་མེད་པའི་ཡེ་ཤེས་ལ་
དབང་ཐོབ་པའི་ཕྱིར་རོ། །ཡང་དག་པར་རྫོགས་པ་ཞེས་ཀྱང་བྱའོ། །ཅིའི་ཕྱིར་
ཞེ་ན། བག་ཆགས་ཀྱི་མཚམས་སྦྱོར་བ་ཐམས་ཅད་སྤངས་པའི་ཕྱིར་རོ། །
སངས་རྒྱས་ཞེས་ཀྱང་བྱའོ། །ཅིའི་ཕྱིར་ཞེ་ན། ཚོགས་ཆེན་པོ་གཉིས་རྫོགས་
པའི་ཕྱིར་རོ། །བཅོམ་ལྡན་འདས་ཞེས་ཀྱང་བྱའོ། །ཅིའི་ཕྱིར་ཞེ་ན། ཀུན་ཏུ་
སྦྱོར་བའི་ཉོན་མོངས་པ་སྤངས་པའི་ཕྱིར་རོ། །འདི་ནི་ཐེག་པ་ཆེན་པོ་མདོ་སྡེ་
དང་སྦྱོར་བའི་ལུགས་སོ། །གཉི་ག་རྒྱུད་ལས་ནི། ཡེ་ཤེས་ཕུན་སུམ་ཚོགས་པ་
མངའ་བའི་ཕྱིར་ཡང་དེ་བཞིན་གཤེགས་པ་ཞེས་བྱ་སྟེ། ཇི་ལྟར་ན། འདུ་ཤེས་
ཙམ་ཡང་སྤངས་པའི་ཕྱིར། །རང་གི་ངོ་བོ་བསྟན་དུ་མེད། །ཡེ་ཤེས་རང་རིག་
ཙམ་ལ་ནི། །དེ་ལ་དེ་བཞིན་གཤེགས་ཞེས་བྱ། །ཞེས་རྣམ་པར་སྣང་མཛད་
མངོན་པར་བྱང་ཆུབ་པའི་ཏན་ཏྲ་ལས་གསུངས་སོ། །མ་ཧཱ་ཡོ་གའི་དོན་གྱི་སྒོ་
ནས་ནི། ཅི་ལྟར་འོངས་པ་བཞིན་དུ་འགྲོ་བའི་ཕྱིར་ཡང་དེ་བཞིན་གཤེགས་པ་
ཞེས་བྱ་སྟེ། དཔེར་ན་ཟངས་དང་འཁོར་བ་ལ་སོགས་པ་རྫས་ཅིག་གི་རང་བཞིན་

〔480〕 I1PD958880480.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ལས༑ ཚོལ་ཟངས་སུ་བྱས་པའི་དུས་ན་ནི་བཙིགས་པར་འཛིན་ཅིང་དྲི་མ་དང་
མཆིལ་སྣབས་ལ་སོགས་པ་འདོར་བར་བྱེད་ལ། དེ་ལ་སྣོད་ལ་སོགས་པ་བྱས་པའི་
དུས་ན་ནི། གཙང་བར་འཛིན་ལ་ཟས་སྐོམ་ལ་སོགས་པ་གཡོ་བར་བྱེད་དེ་སྐུ་
གཟུགས་ལ་སོགས་པ་བྱས་པའི་དུས་ན་ནི། ཕྱག་འཚལ་ཞིང་མཆོད་གནས་སུ་
བྱེད་དོ། །དེ་དང་འདྲ་བར་འཁོར་བའི་རྒྱུ་འདོད་ཆགས་ལ་སོགས་པ་ཉོན་མོངས་
པ་དང་བཅས་པའི་དུས་ན་ནི། སྨད་ཅིང་སྤང་བར་བྱ་བ་ཡང་ཡིན་ལ། དེ་
ཉིད་ཐབས་དང་ཤེས་རབ་ཏུ་རྣམ་པར་དག་པའི་ཚུལ་དུ་སྦྱངས་པའི་དུས་ན་ནི།
དཔལ་རྡོ་རྗེ་སེམས་དཔའི་སྐུ་གསུང་ཐུགས་རྡོ་རྗེའི་དངོས་གྲུབ་ལ་སོགས་པ་གྲུབ་
པར་བྱེད་པ་འདི་དག་དགའ་བའི་ལོངས་སྤྱོད་ཀྱི་གནས་ཀྱང་ཡིན་ལ། དེ་ལྟར་
ཐབས་དང་ཤེས་རབ་ཟུང་དུ་འབྲེལ་པའི་ཏིང་ངེ་འཛིན་གྱི་ལོངས་སྤྱོད་གོམས་པའི་
དབང་གིས་འབྲས་བུ་དཔལ་རྡོ་རྗེ་སེམས་པ་ཉིད་གྲུབ་པར་བྱེད་དོ། །དེ་བཞིན་དུ་
འདོད་ཆགས་ལ་སོགས་པ་འདི་དག་ཀྱང་། དང་པོའི་ཚུལ་ལྟར་སྤྱད་ན་ངན་སོང་
གི་རྒྱུ་ཡང་ཡིན། དེ་ཉིད་ཐབས་དང་ཤེས་རབ་ཀྱི་རང་བཞིན་དུ་རྣམ་པར་དག་
པར་བསྒོམས་ན། དཔལ་ཀུན་ཏུ་བཟང་པོའི་ཐམས་ཅད་མཁྱེན་པའི་ཡེ་ཤེས་
བསྐྱེད་པའི་རྒྱུ་ཡང་འདི་ཡིན་པས། དེའི་ཕྱིར་དེ་བཞིན་གཤེགས་པ་ཞེས་བྱའོ།།
དགྲ་བཅོམ་པ་ཅིའི་ཕྱིར་མ་སྨོས་ཤེ་ན། དེ་ནི་དགོས་པ་མེད་པའི་ཕྱིར་ཏེ།
དཔེར་ན་ཐེག་པ་ཆེན་པོ་སངས་རྒྱས་ཀྱི་ཞིང་ན། ཉན་ཐོས་མིང་ཡང་མེད་པའི་
ཕྱིར༑ ཐེག་པ་ཆེན་པོ་ཤིན་ཏུ་རྫོགས་པ་ཆེན་པོའི་དུས་དེ་དག་དགོས་པ་མེད་པའི་
ཕྱིར་རོ། །ཡང་དག་པར་རྫོགས་པའི་ཞེས་པ་ཡང་དག་པའི་སྲས་ཡང་དག་པ་མ་
རྫོགས་པ་ཡང་ཡོད་དེ། དེ་ནི་ཐེག་པ་ཆུང་ངུ་པ་ལས་དགྲ་བཅོམ་པ་དང་།
རང་སངས་རྒྱས་འབྲས་བུ་མཆོག་ཐོབ་པ་དག །རང་གི་གནས་སྐབས་ན་བྱ་བ་

〔481〕 I1PD958880481.jpg
བྱས་པར་རྩ་བ་དེ་དག་ལས། ཐེག་པ་ཆེན་པོ་ཆེ་བ་རྣམ་པ་བདུན་གྱིས་དཔགས་
ཤིང་ཁྱད་པར་དུ་གྱུར་པའི་ཕྱིར། ཡང་དག་པར་རྫོགས་པའི་སངས་རྒྱས་ཞེས་བྱ་
སྟེ༑ ཚོགས་ཆེན་པོ་གཉིས་རྫོགས་ཤིང་ཉོན་མོངས་པ་ཉིད་དབང་དུ་བྱས་ནས།
ལྷུན་གྱིས་གྲུབ་པ་སྟེ་མངོན་པར་རྫོགས་པར་སངས་རྒྱས་པ་ལ་ནི། ཡང་དག་པར་
རྫོགས་པའི་སངས་རྒྱས་ཞེས་བྱའོ། །བཅོམ་ལྡན་འདས་ཞེས་བྱ་བ་སྨོས་པ་ནི་ཉོན་
མོངས་ལ་སོགས་པའི་བདུད་སྡེ་བཞི་བཅོམ་པའི་ཕྱིར་ཏེ། བག་ལ་གཞོམ་པའི་སྒྲ་
ཡོད་པའི་ཕྱིར་རོ། །ཡང་ན་ཡེ་ཤེས་ཕུན་སུམ་ཚོགས་པའི་ཕྱིར་ཡང་། བཅོམ་
ལྡན་འདས་ཀྱིས་སྒྲར་གསུངས་པའི་དོན་ནི། རྟོག་པ་ཐམས་ཅད་ཀྱི་དྲི་མ་དང་
བྲལ་བའི་བདག་ཉིད་སྟོང་པ་ཆེན་པོའི་ཡེ་ཤེས་སུ་རྟོག་པས། བཅོམ་ལྡན་འདས་
ལ་གྲགས་པའི་དབང་ཕྱུག་ཅེས་བྱའོ། །བདག་དང་གཞན་གྱི་དོན་གཉིས་འབྱུང་
བའི་ཕྱིར་ན། མེ་ལོང་ལྟ་བུའི་ཡེ་ཤེས་ཞེས་བྱ་སྟེ། ཡེ་ཤེས་ཐམས་ཅད་ཀྱང་
གསལ་ཞིང་འབྱུང་བར་བྱེད་པས་གཟུགས་བཟང་ཞེས་བྱའོ། །བཅོམ་ལྡན་འདས་
ཀྱི་ཡེ་ཤེས་དེའི་མཚན་ཉིད་དུ། ཡེ་ཤེས་ཐམས་ཅད་ཀྱང་གཅིག་པས་མཉམ་པ་
ཉིད་ཀྱི་ཡེ་ཤེས་ཏེ། སྙིང་རྗེ་ལ་སོགས་པའི་ཡོན་ཏན་རིན་པོ་ཆེ་ཐམས་ཅད་འབྱུང་
བའི་ཕྱིར་ན། འགྲོ་བ་ཐམས་ཅད་ལས་རྗེས་སུ་རྩ་བ་ནི་གྲགས་པ་ཐམས་ཅད་
འབྱུང་བའི་གཙོ་བོར་གྱུར་པས། དཔལ་ལྡན་གྲགས་པ་ཞེས་བྱའོ། །སོ་སོར་
ཀུན་ཏུ་རྟོག་པའི་ཡེ་ཤེས་ནི་བསམ་གཏན་གྱི་ཕ་རོལ་ཏུ་ཕྱིན་པའི་རང་བཞིན་པས།
དངོས་པོ་ཐམས་ཅད་ཀྱི་དོན་རྟོགས་པར་བྱེད་པའི་ཕྱིར་སོ་སོར་རྟོག་པའི་ཡེ་ཤེས་
ཞེས་བྱའོ།། །བརྩོན་འགྲུས་ཀྱི་ཕ་རོལ་ཏུ་ཕྱིན་པ་རྣམ་པར་དག་པ་ལས་བྱུང་བ།
བྱ་བ་ནན་ཏན་གྱི་ཡེ་ཤེས་ནི་བརྩོན་འགྲུས་མཆོག་ཅེས་བྱའོ། །དེ་ལྟར་སངས་རྒྱས་
ཡིན་ལ་བཅོམ་ལྡན་འདས་མ་ཡིན་པ་ཡང་ཡོད་པའི་ཕྱིར། སངས་རྒྱས་བཅོམ་

〔482〕 I1PD958880482.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ལྡན་འདས་ཞེས་བྱའོ། །བསོད་ནམས་ཀྱི་ཚོགས་ཀྱི་བདག་ཉིད་བསྟན་པའི་ཕྱིར།
ལོངས་སྤྱོད་ཅེས་སྨོས་ཏེ། ལོངས་སྤྱོད་ནི་འདོད་པའི་ཡོན་ཏན་ལྔ་དང་དེ་ལ་
སོགས་ཏེ། དེ་ཡང་འདོད་པའི་ཡོན་ཏན་གྱི་དབང་དུ་བྱས་པའོ། །དེ་ཉིད་རྣམ་
པར་དག་པའི་ངང་ཚུལ་དང་ལྡན་པར་བསྟན་པའི་ཕྱིར། ཆེན་པོ་ཞེས་བྱ་བ་སྟེ།
ཐབས་དང་ཤེས་རབ་ཀྱི་ལོངས་སྤྱོད་ལ་ཤེས་པར་བྱའོ།དེ་ལྟ་བུའི་སངས་རྒྱས་
བཅོམ་ལྡན་འདས་དེ། ཅིའི་ལྟ་བུའི་རང་བཞིན་དང་ལྡན་པ་ཡིན་ཞེ་ན།
ཕྱོགས་བཅུ་དུས་བཞིའི་དེ་བཞིན་གཤེགས་པ་ཐམས་ཅད་ཀྱི་སྐུ་སྟོང་པ་ཉིད་ཀྱི་རྡོ་རྗེ་
དང་། གསུང་མཚན་མ་མེད་པའི་རྡོ་རྗེ་དང་། ཐུགས་སྨོན་པ་མེད་པའི་རྡོ་རྗེ།
དེ་ལྟར་ཕྱོགས་བཅུ་དུས་བཞིའི་དེ་བཞིན་གཤེགས་པ་ཐམས་ཅད་ཀྱི་སྐུ་རྡོ་རྗེ་དང་།
གསུང་རྡོ་རྗེ་དང་། ཐུགས་རྡོ་རྗེ་དང་། སེམས་ཅན་ཐམས་ཅད་ཀྱི་ལུས་ངག་
ཡིད་གསུམ་འདས་པའི་དུས་སུ་སྔར་མ་ལུས། ད་ལྟར་གྱི་དུས་སུ་མི་ལུས། མ་
འོངས་པ་དང་། ཕྱིས་འབྱུང་བ་ཐམས་ཅད་དུ་ལུས་པ་མེད་པ་ཐམས་ཅད་
དཔལ་ཀུན་ཏུ་བཟང་པོའི་སྐུ་གསུང་ཐུགས་རྡོ་རྗེ་སྐུ་སྟོང་པ་ཉིད་དུ་སོ་སོ་མ་ཡིན།
གསུང་མཚན་མ་མེད་པར་ཐ་མི་དད། ཐུགས་སྨོན་པ་མེད་པར་དབྱེར་མི་ཕྱེད་དེ།
དཔལ་ཀུན་ཏུ་བཟང་པོའི་རང་བཞིན་དུ་གཅིག་ཅིང་དབྱེར་མེད་དེ་ཞེས་བྱ་སྟེ།
དེས་སྟོན་པ་ཕུན་སུམ་ཚོགས་པ་བསྟན་ནོ། །ཡང་ཨ་ཏི་ཡོ་གའི་གཞུང་གིས་ནི།
བརྗོད་ཀྱིས་མི་ལང་བའི་ཆོས་ཐམས་ཅད་སོ་སོ་རང་རིག་པའི་ཡེ་ཤེས་སྟོང་པ་ཉིད་
ཀྱི་ཆོས་ཉིད་དུ་སྦྱོར་བའི་ཕྱིར་ན་ནི། དེ་བཞིན་གཤེགས་པ་ཞེས་བྱའོ། །རྣམ་
པར་དག་པ་དང་མ་དག་པའི་ཆོས་ཐམས་ཅད་ནམ་མཁའ་ལྟ་བུའི་ཆོས་ཉིད་སྦྱོར་
བར་མཛད་པས་ནི། ཡང་དག་པར་རྫོགས་པ་ཞེས་བྱའོ། །ཆོས་ཐམས་ཅད་
དོན་དམ་པར་ནི་སྟོང་པ་ཉིད་དུ་དགོངས་ལ། ཀུན་རྫོབ་ཏུ་ནི་ཆོས་ཉིད་སྒྱུ་མ་ལྟ་

〔483〕 I1PD958880483.jpg
བུའི་ཚུལ་དུ་དགོངས་པ་དང་། གང་རི་རབ་སྟོང་གསུམ་དུ་བཅས་པའི་ཐལ་
བའི་རྡུལ་ཕྲ་རབ་རྒྱ་མཚོ་ཆེན་པོར་འདྲེས་པ་ཡང་སོ་སོར་འབྱེད་མཁྱེན་པས་ནི།
སངས་རྒྱས་ཞེས་བྱའོ། །སྒྱུ་མའི་སྤྲུལ་པ་སྣ་ཚོགས་སྟོན་པར་མཛད་ན་ཡང་།
དོན་དམ་པ་བྱང་ཆུབ་སེམས་སྐྱེ་བ་མེད་པའི་དབྱིངས་ཆེན་པོ་ལ་དུས་བཞི་རྟག་པར་
བཞུགས་པས་ན། བཅོམ་ལྡན་འདས་ཞེས་བྱའོ། །འཁོར་བ་དང་མྱ་ངན་ལས་
འདས་པའི་ཆོས་ཐམས་ཅད་ཉིད་ཀྱི། དཀྱིལ་འཁོར་དུ་དབྱེར་མེད་པར་ལོངས་་་
སྤྱོད་པར་མཛད་པས་ནི། ལོངས་སྤྱོད་ཆེན་པོ་ཞེས་བྱའོ། །བདག་ཉིད་རང་
བཞིན་རྫོགས་པ་ཆེན་པོའི་དཀྱིལ་འཁོར་དུ་ཡེ་ནས་ལྷུན་གྱིས་གྲུབ་སྟེ། གནས་
པའི་ཕྱིར་ན། ཕྱོགས་བཅུ་དུས་བཞི་དེ་བཞིན་གཤེགས་པ་ཐམས་ཅད་ཀྱི་སྐུ་དང་
གསུང་དང་ཐུགས་རྡོ་རྗེའི་བདག་ཉིད་མ་ལུས་མི་ལུས་ལུས་པ་མེད་པ་ཐམས་ཅད་་་་
དང་། དཔལ་ཀུན་ཏུ་བཟང་པོའི་སྐུ་གསུང་ཐུགས་རྡོ་རྗེ་སོ་སོ་མ་ཡིན་ཐ་མི་དད་་་་
དབྱེར་མེད་པའི་རང་བཞིན་ཏེ། ཞེས་བྱ་བ་སྨོས་པ་ཡིན་ཏེ། དཔལ་ཀུན་ཏུ་བཟང་
པོ་ཆོས་ཐམས་ཅད་དང་ཡེ་ཤེས་ཐམས་ཅད་ཀྱི་རང་བཞིན་དུ་ཡེ་ཤེས་གནས་པའི་་་
ཕྱིར་རོ། །དེས་ནི་སྟོན་པ་ཕུན་སུམ་ཚོགས་པའི་ཚིག་གི་དོན། ཇི་སྙེད་པ་བསྟན་པ་
ཡིན་ནོ།། །།
དེ་ལྟ་བུའི་སངས་རྒྱས་བཅོམ་ལྡན་འདས་དེ་བཞུགས་པའི་གནས་གང་ནས་་
བཞུགས་ཞེས་བྱ་བའི་ཕྱིར་ནི། འོག་མིན་གྱི་གནས་མཐའ་དང་དབུས་མེད་པ་ན་
བཞུགས་ཞེས་བྱ་བ་སྨོས་ཏེ། ཡུལ་ཆོས་ཀྱི་དབྱིངས་ཅི་སྙེད་པ་ལ་གཙོར་སྨོས་པ་་་
ཡིན་ནོ། །དེ་འོག་མིན་གྱི་གནས་ཞེས་བྱ་བ་སྨོས་པ་ལ་གསུམ་སྟེ། རང་བཞིན་
གྱིས་འོག་མིན་དང་། གནས་ཀྱི་འོག་མིན་དང་། རིག་པའི་འོག་མིན་དང་་་
གསུམ་དུ་དགོངས་པ་ཡིན་ནོ། །དེ་ལ་རང་བཞིན་གྱི་འོག་མིན་ནི། དེ་བཞིན་་

〔484〕 I1PD958880484.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱུ་ཆེར་བཤད་པའི་འགྲེལ་པ། 
ཉིད་ཆོས་ཀྱི་དབྱིངས་གཅིག་དང་དུ་མར་བྲལ་བའི་བདག་ཉིད་གཉིས་སུ་མེད་པའི་
དབྱིངས་ཏེ། ཡུལ་འདི་ལྟ་བུ་ཞིག་བསྟན་དུ་མེད་པ་སྟེ། ཡུལ་ཆོས་ཀྱི་དབྱིངས་
མཐའ་ཀླས་པ་ལ་བྱ་སྟེ། དེ་ལྟར་བཞུགས་པའི་དཀྱིལ་འཁོར་ནི་སྣོད་དང་བཅུད་
དུ་བཅས་པའི་རྣམ་པར་སྣང་བའི་རྣམ་པ་ཐམས་ཅད་ལ། གང་ཕུང་པོ་དང་་་
ཁམས་དང་སྐྱེ་མཆེད་ཐམས་ཅད་ལྷ་རུ་རྣམ་པར་དག་པ་སྟེ། དེ་ལྟར་ཡང་ལེའུ་་
གཉིས་པ་ཡབ་ཡུམ་གྱིས་གླེང་བསླངས་པ་ལ་ཤེས་པར་བྱའོ། །གནས་ཀྱི་འོག་མིན་
ནི་གཙང་མ་རིགས་ལྔའི་ཡང་ཐོག་དང་། དབང་ཕྱུག་ཆེན་པོའི་གནས་ལ་ཤེས་་་་་
པར་བྱའོ། །དེ་ལྟར་ཡང་གསུངས་པ། གཙང་མ་རྣམ་དག་སྤངས་ནས་ནི། །
འོག་མིན་གནས་ནི་ཉམས་དགའ་བར། །ཡང་དག་སངས་རྒྱས་དེར་སངས་རྒྱས། །
སྤྲུལ་པ་པོ་ལོངས་སྤྱོད་རྫོགས་པའི་སྐུ། །སངས་རྒྱས་ཞེས་ཏེ། གཙང་མ་རིགས་
ལྔའི་ཡང་ཐོག་ན་དབང་ཕྱུག་ཆེན་པོའི་གནས་ལ་ཤེས་པར་བྱའོ། །དེར་བཞུགས་
པའི་དཀྱིལ་འཁོར་ནི། ཆོས་ཀྱི་རྒྱལ་སྲིད་ཐམས་ཅད་ལོངས་སྤྱོད་རྫོགས་པའི་སྐུ་་
འབྲས་བུ་རིགས་ཀྱི་བྱང་ཆུབ་སེམས་དཔའ་རྣམས་ཀྱིས་བསྐོར་ཏེ་གནས་པ། ཐུབ་
པའི་སྤྲུལ་སྐུ་རྒྱུན་མི་འཆད་པའི་རྟེན་དུ་བཞུགས་པ་དེ་ལ་ཤེས་པར་བྱའོ། །རིག་་
པའི་འོག་མིན་ནི་ཡུམ་གྱི་བྷ་ག་ལྷ་ཐམས་ཅད་ཀྱི་འབྱུང་གནས། མངལ་གྱི་སྐྱེ་་
གནས་པ་ཐམས་ཅད་ཀྱི་སྐྱེས་ཏེ། ཡུམ་གྱི་པདྨ་ལ་ཤེས་པར་བྱའོ། །དེར་་་
བཞུགས་པའི་དཀྱིལ་འཁོར་ནི་ཏིང་ངེ་འཛིན་གྱི་དཀྱིལ་འཁོར་ཡི་གེ་ཐམས་ཅད་
སངས་རྒྱས་པའི་འབྲས་བུ་ལྷག་པའི་བྱང་ཆུབ་སེམས་སུ་རིག་པའི། གསང་བའི་་
དཀྱིལ་འཁོར་ལ་ཤེས་པར་བྱ་སྟེ། དེ་ལྟར་ལེའུ་བཞི་པ་ཡི་གེ་འཕྲེང་བ་བཀོད་པ་་
ལས་རྟོགས་པར་བྱའོ། །དེ་ལྟར་གནས་ཐ་དད་པས་ནི་ལྷ་ཡང་ཁྱད་པར་སོ་སོ་ན་
ཡོད་པའི་ཤེས་པར་བྱའོ། །དེ་ཡང་ཆོས་ཀྱི་སྐུའི་རང་བཞིན་གྱིས་ཀུན་ལ་ཁྱབ་པའི་

〔485〕 I1PD958880485.jpg
ཕྱིར་ནི། མཐའ་མེད་པ་ཞེས་བྱའོ། །སངས་རྒྱས་དང་སེམས་ཅན་གཉིས་ཡེ་་་་་
ནས་སངས་རྒྱས་པའི་ངོ་བོ་ཉིད་དུ་མཉམ་པའི་རང་བཞིན་དང་ལྡན་པ་ནི་དབུས་་་
མེད་ཅེས་བྱའོ། །དེ་ལྟ་བུའི་གནས་ན་བཞུགས་སུ་ཟིན་ཀྱང་། གཞལ་ཡས་ཁང་
ནི་ཇི་ལྟ་བུ། འོག་མིན་མངའ་འམ་མི་མངའ་སྙམ་པའི་རྟོག་པ་བསལ་བའི་དོན་
དུ ༑ གཞི་ཚད་མེད་པའི་ཡེ་ཤེས་ཀྱི་འཁོར་ལོ་གསལ་བ་ལ་སོགས་སྨོས་པས།
ཐེག་པ་མཆོག་གི་ཁྱད་པར་བསྟན་པ་ཡིན་ཏེ། ཀུན་ཏུ་ཡང་ནང་དུ་གྱུར་པ་ན་
ཞེས་བྱ་བའི་བར་དུ་ཅི་སྙེད་པའོ། །དེ་ལ་གཞི་ཞེས་བྱ་བ་ཡང་གཉིས་ཏེ།
རང་བཞིན་གྱི་དཀྱིལ་འཁོར་གྱི་གཞི་དང་། ཏིང་ངེ་འཛིན་གྱི་དཀྱིལ་འཁོར་གྱི་
གཞིའོ༑ །དེ་ལ་རང་བཞིན་གྱི་དཀྱིལ་འཁོར་གྱི་གཞི་ནི། ནམ་མཁའ་དང་
ཆོས་ཀྱི་དབྱིངས་སོ། །ཏིང་ངེ་འཛིན་གྱི་དཀྱིལ་འཁོར་གྱི་གཞི་ལ་ཡང་གཉིས་ཏེ།
ནང་དང་གསང་བའོ། །དེ་ལ་ནང་གི་ཏིང་ངེ་འཛིན་ནི་རྣལ་འབྱོར་པས་ཏིང་ངེ་
འཛིན་གྱིས་བསྐྱེད་པའོ། །དེ་བྱི་མ་ཧ་ཛ་ལའི་ཏན་ཏྲ་དང་། ས་མ་ཡོ་ག་ལ་
སོགས་ཏེ་མ་ཧཱ་ཡོ་གའི་གཞུང་ངོ་། །ཡེ་ཤེས་ཉིད་དང་ཞེས་པ་ནི་ཤིན་ཏུ་རྣམ་པར་
དག་པའི་ཆོས་ཀྱི་དབྱིངས་ཀྱི་ཡེ་ཤེས་ལས་འབྱུང་བ་མེ་ལོང་ལྟ་བུའི་ཡེ་ཤེས་ལ་
སོགས་པ་བཞི་ལ་ཡང་དེ་རེ་རེ་ལ་ཡང་བཞིར་བཞིར་འགྱུར་ཏེ། དེ་བཞིན་དུ་
ཡེ་ཤེས་བསམ་གྱིས་མི་ཁྱབ་པའི་རྒྱུ་ལས་བྱུང་བའི་གཞལ་ཡས་ཁང་ཡིན་པས་ན།
ལྷག་པའི་ཡེ་ཤེས་རིན་པོ་ཆེའི་གློ་འབུར་ཞེས་བྱ་སྟེ། དེས་ནི་ཐེག་པ་ཆེན་པོ་ཨ་ཏི་
ཡོ་གའི་ཕྱོགས་གཟུང་བ་ཡིན་ནོ། །མཛེས་བྱའི་ཕྱིར་ཞེས་པ། སྤྱིའི་གཙུག་ལག་
གི་གཞུང་གིས་ཀྱང་། གློ་འབུར་ནི་མཛེས་པ་ཡིན་ལ། དེ་དང་མཐུན་པར་ཡང་
གློ་འབུར་དུ་གྱུར་པ་ཡིན་ཏེ། དེ་ལྟར་མཛེས་པར་གྱུར་པ་ལ་ཡང་ཡེ་ཤེས་ཀྱི་རྒྱུད་
ལས་བྱུང་བ་ཡིན་པས་གློ་འབུར་དེ་ལ་མཛེས་ཞེས་བྱའོ། །དེ་དག་གིས་ནི་གྲུ་བཞི་

〔486〕 I1PD958880486.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
པའི་གཞལ་ཡས་ཁང་དང་པོ་བསྟན་པ་ཡིན་ནོ། །ད་ནི་གཞལ་ཡས་ཁང་གཉིས་པ་
རྡོ་རྗེ་ཀུན་ཏུ་བཟང་མོའི་ངང་ཉིད་བསྟན་པ་ཡིན་པའི་ཕྱིར། ཡང་གསུངས་པ།
རྩེ་མོ་ཞེས་པ་ནས་ཀུན་ཏུ་འཁྱིལ་ཞེས་པར་བྲེལ་ལོ། །དེ་ལ་དང་པོས་ནི་བྷ་ག་་་
བསྟན་པ་ཡིན་ལ། གཉིས་པས་ནི་ཡུམ་ལ་ཉིད་དུ་མ་ཧཱ་ཡོ་གའི་ཕྱོགས་སུ་བསྟན་་
པ་ཡིན་ནོ། །ཞེས་མཁས་པ་ལ་ལ་དག་གླེང་ངོ་། །དེ་ལ་རྩེ་མོ་ཞེས་པ་ནི་རྡོ་རྗེ་་
ཀུན་ཏུ་བཟང་མོ་ནམ་མཁའ་དབྱིངས་ཀྱི་དབང་ཕྱུག་མའི་དབུའི་གཙུག་ཏོར་ལ་བྱ་་་
སྟེ༑ དེ་ཡང་ཆོས་ཀྱི་སྐུའི་ངོ་བོ་ཉིད་ཁོ་ན་ཡིན་པས། ཕྱོགས་བཅུའི་སངས་
རྒྱས་ཀྱི་དཀྱིལ་འཁོར་མ་ལུས་པ་ཐམས་ཅད་དང་སོ་སོ་མ་ཡིན་ངོ་བོ་ཉིད་གཅིག་
པའི་ཡེ་ཤེས་ཀུན་ཏུ་འཁྱིལ་པ་ཞེས་སྨོས་པ་ཡིན་ཏེ། སྟོང་པ་ཆེན་པོའི་ཡེ་ཤེས་ལ་
ནི༑ ཡེ་ཤེས་ཀུན་ཏུ་འཁྱིལ་པ་ཞེས་བྱའོ། །ཅིའི་ཕྱིར་ཞེ་ན། སེམས་ཅན་གྱི་
ཤེས་པའི་རྒྱུད་མ་བྱུང་བའི་ཕྱིར། དེ་ཡང་མཆོད་རྟེན་གྱི་བུམ་པ་དང་ཡུམ་གྱི་
དབུའི་གཙུག་ཏོར་ལ་སྨོས་པ་ཡིན་ཏེ། དེ་ཡང་ཡུམ་སྨོས་པ་ནི་མ་ཧ་ཡོ་གའི་
ཕྱོགས་བཟུང་བ་ཡིན་ནོ། །མཆོད་རྟེན་སྨོས་པ་ནི་ཨ་ཏི་ཡོ་གའི་ཕྱོགས་བཟུང་བ་
ཡིན་ནོ། །དེར་ཡང་མ་ཟད་དེ། ཡེ་ཤེས་བསམ་གྱིས་མི་ཁྱབ་པའི་རྒྱུ་ལས་བྱུང་
བའི་དབྱིབས་དང་ཁ་དོག་རིན་པོ་ཆེར་གནས་ལ། བསོགས་ཀྱི་སྤྱི་མང་པོ་ཅིག་
བསྡུས་སམ་ཡོད་པར་གསུངས་པ་ལ། མདོའི་དབྱིབས་དང་ཁ་དོག་གཉིས་སུ་
བཟུང་བ་ཡིན་ནོ། །དེ་ཡང་རྣམ་པ་ནི་མང་པོ་ལ་ཐ་དད་པ་ནི་མ་འཐུན་པ།
བྱེ་བྲག་ནི་སོ་སོར་མ་འདྲེས་པ། ཁྱད་པར་དུ་གྱུར་པ་ནི་དཀར་པོའི་ས་ནས་ཁྱད་
པར་དུ་གྱུར་པ། དེ་བཞིན་དུ་དཀར་ལྗང་གིས་ན་ཁྱད་པར་དུ་གྱུར་པ་སྟེ། དེ་
བཞིན་དུ་ཉི་ཤུ་རྩ་ལྔའི་བར་དུ་གཟུང་བར་བྱའོ། །ཡང་ལ་ལའི་གཞུང་གིས་གོང་་
དུ་སྨོས་པའི་ཡུམ་དེ་འདྲ་ན། རང་བཞིན་མེད་པ་ཞིག་ཡིན་ནམ་ཞེ་ན། མ་ཡིན་ཏེ།

〔487〕 I1PD958880487.jpg
ཡེ་ཤེས་བསམ་གྱིས་མི་ཁྱབ་པ་ཞེས་སྨོས་པ་ཡིན་ནོ། །ཡེ་ཤེས་རིན་པོ་ཆེ་ཞེས་པའི་
ཚིག་གིས། འཁོར་ལོ་སྒྱུར་བའི་རྒྱལ་པོའི་དབུ་རྒྱན་དང་དཔུང་རྒྱན་དང་།
ཕྱག་དང་ཞབས་ཀྱི་གདུ་བུ་དག་གི་དབུས་ན་ཡང་དེ་བཞིན་གཤེགས་པ་དཀོན་
མཆོག་འབྱུང་གནས་ཁོ་ན་བཞུགས་པ་ཡིན་པས། ཡེ་ཤེས་རིན་པོ་ཆེ་ཞེས་བྱ་བ་
སྨོས་པ་ཡིན་ཏེ། མཉམ་པ་ཉིད་ཀྱི་ཡེ་ཤེས་ཀྱི་རྒྱུ་ལས་བྱུང་ཞིང་དབྱིབས་དང་ཁ་
དོག་རིན་པོ་ཆེར་གནས་པའི་ཕྱིར་རོ། །སྤགས་པ་ཞེས་པ་ནི་ཁྱད་པར་དུ་གྱུར་པ་
དང་། ཟབ་པ་དང་རྒྱ་ཆེ་བའི་རང་བཞིན་ཏེ། དེ་ལྟར་ཡང་གསུངས་པ།
ཁྱད་པར་ཕྱིར་སྤགས་ཞེས་དང་། ཕྱི་དང་ནང་དང་། ཁམས་གསུམ་མོ་ཞེས་
གསུངས་པ་ཡིན་ཏེ། ལྷའི་གཞལ་ཡས་ཁང་དང་། ཉི་མ་དང་། ཟླ་བ་དང་།
འཁོར་ལོ་སྒྱུར་བའི་བདག་པོ་ལས་ཀྱང་ཁྱད་པར་དུ་གྱུར་པ་དང་། ནང་ཟབ་པའི་
ཁམས་གསུམ་ནི། མ་ཧཱ་ཡོ་གའི་གཞུང་སྟེ། ཡུམ་དེ་ཉིད་ཀྱང་འདོད་པའི་
ཁམས་ཀྱི་ཡུལ་དྲུག་དང་། གཟུགས་ཀྱི་ཁམས་ཀྱི་དབང་པོ་དྲུག་དང་།
གཟུགས་མེད་པའི་རྣམ་པར་ཤེས་པ་དྲུག་སྟེ། དེ་ལྟར་ཁམས་བཅོ་བརྒྱད་པོ་དག།
སེམས་དཔའ་དང་སེམས་མའི་ངང་ཉིད་དུ་གནས་པའོ། །ཕྱིའི་ཁམས་གསུམ་ནི།
འདོད་པའི་ཁམས་ཉི་ཤུ་དང་། གཟུགས་ཀྱི་ཁམས་བཅུ་བདུན་དང་།
གཟུགས་མེད་པའི་ཁམས་བཞི་ལ་སོགས་པ་བསམ་གྱིས་མི་ཁྱབ་པ་ཐམས་ཅད་ཀྱང་།
ཡུལ་ཆོས་ཀྱི་དབྱིངས་ཀྱི་ངང་ཉིད་དུ་འདུས་པས། རྟོག་པའི་ཡུལ་ཅན་ཐམས་
ཅད་ལས་སྤགས་ཏེ། དེའི་རྟགས་སུ་ནང་གི་གཞལ་ཡས་ཁང་ཡང་སུམ་རྩེགས་སུ་
གནས་ལ། ཕྱི་རོལ་གྱི་མཆོད་རྟེན་ལ་ཡང་ཁྲི་འཕང་དུ་བཅས་པའོ། །དེ་ལྟར་་
དེ་ཡང་ཆོས་ཀྱི་དབྱིངས་ཀྱི་རང་བཞིན་དུ་གནས་པའི་ཕྱིར་སྤགས་པ། མེ་ལོང་ལྟ་
བུའི་ཡེ་ཤེས་ཀྱི་རང་བཞིན་ཡིན་པའི་ཕྱིར། བདག་དང་གཞན་གྱི་དོན་རྒྱ་དང་།

〔488〕 I1PD958880488.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་་པའི་རྒྱ་ཆེར་བཤད་པའི་འགྲེལ་པ། 
ཡོན་ཏན་དཔག་ཏུ་མེད་པའོ། །མཉམ་པ་ཉིད་ཀྱི་རང་བཞིན་དུ་གནས་པའི་ཕྱིར་
པགས་པ་ཡེ་ཤེས་ཀྱི་རྒྱུ་ལས་བྱུང་བའི་ཕྱིར། ཕྲེང་བ་དང་ཞེས་ཏེ། བརྒྱ་རྩ་
བརྒྱད་ཀྱིས་རྒྱུད་ནས་འཕྲེང་བ་དང་། སོ་སོར་རྟོག་པའི་ཡེ་ཤེས་ཀྱི་རྒྱུ་ལས་བྱུང་་
བའི་ཕྱིར། ཆུན་འཕྱང་སྟེ། བཀུག་ནས་འདུད་པའི་ཆུན་འཕྱང་དང་། བྱ་
བ་ནན་ཏན་གྱི་རྒྱུ་ལས་བྱས་པའི་ཕྱིར་ཤར་བུ་སྟེ། རྐྱང་བའི་སྣ་ལ་རིན་པོ་ཆེའི་རྩེ་
ལ་གསེར་གྱི་དྲིལ་བུ་གཡེར་ག་སྟོང་པ་ཉིད་ཀྱི་སྒྲ་འབྱིན་པ་དང་། ཡང་གཟུགས་་
ལ་སོགས་པ་འདི་དག་མ་ཧཱ་ཡོ་གའི་དབང་དུ་དགྲལ་བ་ནི། བསྒོམ་ཁོག་གི་རིམ་་
པ་ལས་ཤེས་སོ། །ཤེས་པས་གཞལ་བའི་ཡུལ་མ་ཡིན་པས་ན། ཚད་དཔག་ཏུ་་
མེད་པ་ཞེས་བྱ་བ་སྟེ། དེས་ཀྱང་རང་བཞིན་གྱི་འོག་མིན་བཟུང་བར་བྱ་བ་ཁོ་ན་
ཡིན་ནོ། །མ་ཧཱ་ཡོ་གའི་དབང་དུ་ན་ནི། ལྷ་མོའི་གཟུགས་སུ་བཞུགས་ཀྱང་།
ཚད་དཔག་ཏུ་མེད་པ་ཡིན་ནོ། །ཅིའི་ཕྱིར་ཞེ་ན། ནམ་མཁའ་དབྱིངས་ཀྱི་ངང་
ཉིད་པས་སོ། །ཡེ་ཤེས་ལྔའི་རྒྱན་གྱི་བརྒྱན་པའི་ཁྱད་པར་ཁོ་ནར་སྨོས་པའི་ཕྱིར།
ཡེ་ཤེས་རིན་པོ་ཆེའོ། །དེ་ཡང་རིགས་ལྔ་ཁོ་ནའི་རང་བཞིན་པས། སྣ་ཚོགས་་
ཀྱི་འཕྲེང་བ་སྟེ། དཀར་པོ་དང་སེར་པོ་དང་། དམར་པོ་དང་ལྗང་གུ་དང་་་་་
སྔོན་པོ་སྟེ། རིམ་པ་བཞིན་དུ། དེ་བཞིན་གཤེགས་པ་དང་། རིན་པོ་ཆེ་དང་།
པདྨ་དང་ལས་དང་ཐུགས་ཀྱི་རྡོ་རྗེའི་རིགས་རྣམས་སོ། །དེར་ཡང་མ་ཟད་དེ།
ཐེག་པ་མཆོག་གི་ཁང་པར། དེ་ཉིད་ཀྱི་ཡོན་ཏན་གྱི་རྣམ་པ་གཞན་ཡང་བསྟན་་་
པའི་ཕྱིར། གཟུགས་སྣ་ཚོགས་དང་ཞེས་བྱ་བ་ལ་སོགས་པ་སྟེ། དེ་ཡང་གཞལ་
ཡས་ཁང་གི་ཕྱེ་བའི་སྤྱོད་བསྟན་པའི་ཕྱིར། མི་བསྒྲིབ་པར་གསལ་བའི་རྒྱན་་་་
བསམ་གྱིས་མི་ཁྱབ་པས་ཀླུབས་པ་ཞེས་པ་དང་འབྲེལ་ཏོ། །དེ་ལ་གཟུགས་སྣ་་
ཚོགས་ལ་སོགས་པ་འདི་དག་ཀྱང་། ཨ་ཏི་ཡོ་གའི་དབང་དུ་སྣང་ལ་རང་བཞིན་་

〔489〕 I1PD958880489.jpg
མེད་པ་ཡིན་ལ། མ་ཧཱ་ཡོ་གའི་དབང་དུ་ལྷ་མོའི་རང་བཞིན་དུ་ལྟ་བ་དང་བདག་་
ཉིད་དང་ལྷ་གཉིས་མེད་པའོ། །དེ་བཞིན་དུ་སྒྲ་སྣ་ཚོགས་དང་ཞེས་པ་ཡང་།
དངོས་པོ་མེད་པ་ཆོས་ཀྱི་སྒྲ་དང་། ལྷ་མོའི་རང་བཞིན། དྲི་ཡང་རང་བཞིན་
མེད་པ་ཆོས་ཀྱི་དྲི་དང་། ལྷ་མོའི་རང་བཞིན། རོ་ཡང་དངོས་པོ་མེད་པ་ཆོས་
ཀྱི་རོ་དང་། ལྷ་མོའི་རང་བཞིན། རེག་བྱ་ཡང་དངོས་པོ་མེད་པ་ཆོས་ཉིད་ཀྱི་
རེག་བྱ་དང་། ལྷ་མོའི་རང་བཞིན་ཏེ། དེ་དག་ཀྱང་དོན་དམ་པ་དང་།
ཀུན་རྫོབ་ཀྱི་དབང་དུ། ཨ་ཏི་ཡོ་ག་དང་། མ་ཧཱ་ཡོ་གའི་དབང་དུ་འདུ་བར་བྱ་
བ་ཡིན་ནོ། །འཁོར་བ་དང་མྱ་ངན་ལས་འདས་པའི་ཆོས་ཐམས་ཅད་དཔལ་ཀུན་
ཏུ་བཟང་པོའི་རང་བཞིན་དུ་འདུས་ཤིང་གཉེན་པ་དང་བྱེད་པ་པོའི་ཕྱོགས་སུ་
བསྲུངས་པ་དང་། བྲལ་བའི་ཕྱིར། ཕྱོགས་བཅུར་འཁྲིགས་པར་རང་བྱུང་བ་
སྟེ་ཞེས་བྱ་སྟེ། དེ་ལྟར་ཡང་ཞེས་བྱ་བའི་དོན་ནི། གཉེན་པོ་བྱེད་པ་པོ་སྤངས་
པར་ངེས་པ་ཉིད་དུ་ཡང་གསུངས་ལ། འབྲེལ་བ་ལྷག་མ་དང་། བཅས་པ་ཉིད་
དུ་མངོན་ནོ། །བླ་རེ་དང་འཕན་དང་རྒྱལ་མཚན་དང་། གདུགས་དང་།
ཁྱུང་པོ་དང་། ཟར་ཙགས་དང་། གོས་ལ་སོགས་པའི་རྒྱན་གྱིས་ཁྱད་པར་
ཐམས་ཅད་དང་ཡང་ལྡན་པའི་ཕྱིར། མི་སྒྲིབ་པར་གསལ་བའམ། རྒྱན་བསམ་
གྱིས་མི་ཁྱབ་པར་ཀླུབས་པ་ཞེས་བྱ་སྟེ། ཡེ་ཤེས་ཀྱི་རྒྱུ་ལས་བྱུང་ཞིང་དྲི་མའི་
ཕྱོགས་སུ་གསུངས་པ་ཐམས་ཅད་དང་བྲལ་བའི་ཕྱིར་མི་སྒྲིབ་པ་བྱའོ། །དེ་ལྟར་མི་
སྒྲིབ་པར་ཡང་མ་ཟད་དེ། རྒྱན་དེ་དག་ཡོན་ཏན་དུ་གསུངས་པ་ཐམས་ཅད་དང་
ལྡན་པའི་ཕྱིར། གསལ་བ་སྟེ་འོད་དང་ཡང་ལྡན་ནོ། །ཞེས་པའོ། །རྣམ་པའི་
བྱེ་བྲག་ཏུ་བརྗོད་པ་མེད་པ་ཐམས་ཅད་ཀྱིས་ཀྱང་ཡོངས་སུ་བརྒྱན་པ་སྟེ། རྒྱན་་་
བསམ་གྱིས་མི་ཁྱབ་པའོ། །དེ་ལྟར་གོས་ལ་སོགས་པས་འཚམས་མི་ཕྱེད་པ་དང་་་

〔490〕 I1PD958880490.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
ལྡན་པའི་ཕྱིར་ཀླུབས་པ་སྟེ། དེ་ཡང་ཚད་མེད་པའི་བསོད་ནམས་ཀྱི་ཚོགས་ཀྱི་་་་
བདག་ཉིད་དང་ལྡན་པའི་ཕྱིར་རོ། །རྣམ་པའི་ཁྱད་པར་གྱི་ཡོན་ཏན་གཞན་དང་
ཡང་ལྡན་པར་བརྟན་པའི་ཕྱིར། རྣམ་པར་ཐར་པའི་སྒོ་ནས་འཇུག་པའི་སྒོ་ཁྱུད་
དང་། ཞེས་བྱ་བ་ལ་སོགས་པ་ཐེག་པ་ཆེན་པོ་མཆོག་གི་ཁང་པ་དེར་བགྲོད་པ་་་
མེད་པར་འཇུག་པའི་ཕྱིར། སྒོ་དང་སྒོ་ཁྱུད་ལ་སོགས་པ་སྨོས་པ་ཡིན་ཏེ། ཀུན་
ཏུ་ནང་དུ་གྱུར་པ་ན་ཞེས་པ་དང་འབྲེལ་ཏོ། །དེ་ལ་རྣམ་པར་ཐར་པ་བཞི་ཞེས་པ་
ནི༑ སྟོང་པ་ཉིད་དང་མཚན་མ་མེད་པ་དང་སྨོན་པ་མེད་པ་དང་། རང་་
བཞིན་གྱིས་འོད་གསལ་བ་དང་བཞིའོ། །དེ་ལྟར་རྣམ་པར་ཐར་པའི་སྒོ་དེ་བཞི་་་
སྨོས་པ་ཡང་། ཐེག་པ་ཆེན་པོ་ཉིད་དུ་བརྗོད་པར་བྱ་བ་ཡིན་པས་རྣམ་པར་ཐར་
པ༑ བཞིས་ཞེས་སྨོས་པ་ཡིན་ནོ། །འི་ཞེས་པའི་སྒྲ་ནི་ངེས་པར་བསྟན་པ་སྟེ།
ཐེག་པ་ཆེན་པོའི་རྣམ་པར་ཐར་པ་དེ་བཞི་ཡིན་གྱི། གཞན་ཐེག་པ་ཆུང་ངུ་སེམས་
ཙམ་པའི་དྲན་པ་ཉེ་བར་གཞག་པ་ལ་སོགས་པ་ནི་མ་ཡིན་ནོ། །ཞེས་པའོ། །
རྣམ་པར་ཐར་པ་བརྒྱད་ཀྱི་རྟ་བབས་དང་ལྡན་ཞེས་པ་ནི། ཆེ་བའི་གནས་རྟ་་
བབས་ཀྱང་སྨོས་ཏེ། དེ་ཡང་དེ་བྱི་མ་ཧ་ཛ་ལའི་ཏན་ཏྲ་ལས་ཀྱང་། ཐེག་པ་ཕྱི་
པའི་ཐེག་པ་ཆེན་པོའི་བབས་ཞོན་གྱི་རྟ་བབས་བརྒྱད་ཅེས་སྨོས་ཏེ། ཐེག་པ་ཕྱི་་
པའི་ཐེག་པ་ཆེན་པོ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་པ་ཡིན་ལ། དེ་་་
དག་ཀྱང་རྫོགས་པ་ཆེན་པོའི་དཀྱིལ་འཁོར་འདིར་འཇུག་དགོས་པ་ཡིན་པས། དེ་
དག་གིས་ཡར་ཡར་འོངས་པའི་ཚེ་ཞོན་པ་ཡིན་ལ། ཕྱིར་ཕྱིར་འགྲོ་བའི་ཚེ་བབས་
པ་ཡིན་ཏེ། དོན་དུ་ན་སྒོ་བཞི་ལ་གཡས་གཡོན་གཉིས་ན། གཉིས་གཉིས་་་་
བརྒྱད་དེ། དེ་ཡང་ནང་གཟུགས་མེད་པ་ལ་སོགས་པ་བརྒྱད་ཡིན་ནོ། །དེ་ལ་་
རྣམ་པར་ཐར་པ་ཞེས་བྱ་བའི་སྒྲ་ནི། འཁོར་བ་ལས་ཐར་ཞིང་མྱ་ངན་ལས་འདས་

〔491〕 I1PD958880491.jpg
པ་ལ་བཞུགས་པ་ཡིན་ནོ། །དེ་ཡང་འཁོར་བ་སྤངས་པ་ཡིན་ཏེ། སརྦ་འབུ་ཏ་
ལས་ཀྱང་མི་བརྟན་པ་དང་འདུད་དུ་མི་འགྱུར་ཞེས་གསུངས་ཏེ། ཕྱིན་ཅི་ལོག་གི་
དབང་གིས་འཁོར་བར་མི་འགྱུར་ཞེས་བྱའོ། །དེ་ལྟར་རྒྱུད་ཕྱི་མ་ལས་ཀྱང་།
སྟོང་སྨོན་མཚན་མེད་འོད་གསལ་འཇུག །དེ་ཕྱིར་ཡེ་ཤེས་སྒོ་བཞིར་བཤད། །
དེར་འགྲོ་ལམ་རྟགས་བརྒྱད་དང་ལྡན། །རྟ་བབས་བརྒྱད་དུ་གྱུར་པ་ཡིན་ཞེས་
འབྱུང་ངོ་། །མ་ཧཱ་ཡོ་གའི་ནི་གཞུང་གཞན་ནོ། །སྡོམ་ལ། ཡུམ་ཆོས་ཀྱི་
དབྱིངས་ནི་ནམ་མཁའ་ཀུན་ཏུ་བཟང་མོ་སྣོད་འབྱུང་བ་ཆེན་པོ་བཞི་ནི་ལྷག་པའི་ཡེ་
ཤེས་གློ་འབུར་ཡུམ་བཞི། བཅུད་འགྲོ་བ་རིགས་དྲུག་ནི། བྱང་ཆུབ་ཀྱི་སེམས་
ལྷ་སུམ་ཅུ་རྩ་དྲུག་དུ་ཡེ་ནས་སངས་རྒྱས་པའི་ཕྱིར་ནི། ཕྱི་དང་ནང་མེད་པར་
ཀུན་ཏུ་ཡང་ནང་དུ་གྱུར་པ་ན་ཞེས་བྱ་སྟེ། ཤེལ་དང་ཤེལ་གྱི་ནང་དུ་བཞུགས་
པའི་གཟུགས་བཞིན་དུའོ། །ན་ཞེས་པའི་ཚིག་ནི་ལྷག་མ་དང་བཅས་པ་སྟེ། དེ་
ལྟ་བུའི་ཡོན་ཏན་དང་ཁྱད་པར་དུ་འཕགས་པའི་གནས་དེ་ན། །ཞེས་པའི་དོན་ཏོ།།
ཅིའི་ཕྱིར་ཞེ་ན། མི་འཇིགས་སེང་གེའི་ཁྲི་དང་ཞེས་བྱ་བ་ལ་སོགས་ཏེ། འབྲས་
བུའི་རིགས་ཀྱི་བྱང་ཆུབ་སེམས་དཔའ། སྨོན་ལམ་དང་དགོངས་པའི་དབང་་་་
གིས་དེ་བཞིན་གཤེགས་པའི་གདན་དུ་བྱས་པ་དགོས་པ་མེད་པ་པདྨའི་རིན་པོ་ཆེའི་
གདན་ལ་ཞེས་པའི་བར་དུ་ཇི་སྙེད་པའོ། །དེ་ལྟར་རྣམ་པར་སྣང་མཛད་མངོན་་
པར་བྱང་ཆུབ་པའི་ཏན་ཏྲ་ལས་ཀྱང་། བྱང་ཆུབ་སེམས་དཔའི་ལུས་ཀྱི་སེང་གེའི་
གདན་ཁྲི་ལ་བཞུགས་ཏེ་ཞེས་གསུངས་པའི་ཕྱིར་རོ། །དེ་ལ་མི་འཇིགས་པ་སེང་
གེའི་ཁྲི་དང་། སྟོབས་ཀྱི་གླང་པོ་ཆེའི་ཁྲི་དང་རྫུ་འཕྲུལ་རྟའི་ཁྲི་དང་། དབང་
གི་རྨ་བྱའི་ཁྲི་དང་། ཐོགས་པ་མེད་པ་ནམ་མཁའ་ལྡིང་གི་ཁྲི་དང་། ཞེས་བྱ་བ་
ལ་སོགས་པ་སྟེ། འོ་ན་བྱང་ཆུབ་སེམས་དཔའ་དངོས་ན་ཉེས་པ་ཅི་ཡོད་ཅེ་ན།

〔492〕 I1PD958880492.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
དེ་ནི་མུ་སྟེགས་པའི་ཕྱིར་དགོས་པ་མེད་ཅེའོ། །དེ་བཞིན་གཤེགས་པའི་མི་
འཇིགས་པ་བཞི་དང་། སྟོབས་བཅུ་དང་། རྫུ་འཕྲུལ་གྱི་རྐང་པ་བཞི་དང་།
དབང་བཅུ་དང་། ཤེས་བྱ་གང་ཆེན་གྱི་མཚོ་ལྔའི་ཕ་རོལ་ཏུ་ཕྱིན་པ་སྟེ། རྒྱས་
པར་བྱ་ཡིས་ཀྱང་། འདིར་ནི་ཚིག་མངས་ཀྱིས་དོགས་པས་མ་བྲིས་སོ། །
གཞན་གྱིས་མ་བྱས་པས་རང་བཞིན་གྱིས་འོད་གསལ་ཞིང་སྣང་བར་བྱེད་པའི་ཕྱིར།
རང་བཞིན་གྱིས་འོད་གསལ་བར་བྱེད་པ་སྟེ། ཉི་མས་ནི་ཐམས་ཅད་སྲེག་ཅིང་་་་
སྨིན་པར་བྱེད། ཟླ་བ་ནི་བསིལ་བ་ཡིན་པས་དགེ་བའི་ལོ་ཏོག་སྐྱེད་པར་བྱེད་པ་་
ཡིན་པས། དེ་ཡང་ཕྱི་དང་ནང་དུ་ཤེས་པར་བྱའོ། །ཞི་བའི་དཀྱིལ་འཁོར་གྱི་་
ཚུལ་དང་ལྡན་པས་མདོར་ན་མ་རིག་པའི་མུན་པ་སེལ་བའི་ངང་ཅན་ནོ། །གོས་་
པ་མེད་པ་པདྨ་ཞེས་པ། པདྨ་འདམ་ནས་སྐྱེས་ཀྱང་ཉེས་པས་མི་གོས་པ་དང་འདྲ་
ཞེས་བྱ། པདྨ་རིན་པོ་ཆེ་ཞེས་པ་ནི། བྱི་ཤྭ་སྟེ་སྣ་ཚོགས་ཀྱི་པདྨ་ལ་ཤེས་པར་
བྱའོ༑ །དེ་ལྟ་བུའི་ཁྱད་པར་དུ་འཕགས་པའི་གདན་དེ་ལ་སུ་བཞུགས་ཞེ་ན།
སྐུ་ལྔ་བཞུགས་སོ། །ཞེས་བྱའོ། །དེ་ལ་སྐུ་ལྔ་པོ་འདི་དག་གང་ཞེ་ན། ངོ་བོ་
ཉིད་ཀྱི་སྐུ་དང་། ཆོས་ཀྱི་སྐུ་དང་། ལོངས་སྤྱོད་ཀྱི་སྐུ་དང་། སྤྲུལ་པའི་སྐུ་་་
དང་། རང་བཞིན་གྱིས་འོད་གསལ་བའི་སྐུའོ། །དེ་ལ་དཔལ་ཀུན་ཏུ་བཟང་པོ་
ནི་ཆོས་ཀྱི་སྐུ་ཡིན་པས། དེའི་ཁྱད་པར་རམ་ངོ་བོ་ཉིད་ནི་ཇི་ལྟ་བུ་ཞེ་ན། དེ་་
བཞིན་གཤེགས་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ལོངས་
སྤྱོད་ཆེན་པོ་ཞེས་བྱ་བ་ལ་སོགས་པའི་གཏན་ཚིགས་ཀྱི་དོན་ནི། ངོ་བོ་ཉིད་ཀྱི་སྐུའོ། །
ལོངས་སྤྱོད་རྫོགས་པའི་སྐུ་ནི་གང་དང་ལྡན་ཞེ་ན། སྐུ་མདུན་དང་རྒྱབ་མེད་པ་་་
ཐམས་ཅད་དུ་ཞལ་ཐ་ལེ་བར་གསལ་ཞིང་མཚན་དང་དཔེ་བྱད་དུ་ལྡན་པ། །ཞེས་
བྱ་བ་ལ་སྩོགས་པས་བསྟན། སྤྲུལ་པའི་སྐུ་ནི་ལོངས་སྤྱོད་རྫོགས་པའི་སྐུ་དེ་ལས་

〔493〕 I1PD958880493.jpg
བྱུང་བ་སྟེ། བསམ་གྱིས་མི་ཁྱབ་པ་ཐམས་ཅད་དུ་སྐུ་གསུང་ཐུགས་སྣ་ཚོགས་པ་་་
ཀུན་ཏུ་སྣང་བ་ཞེས་བྱ་བ་ལ་སོགས་པའོ། །རང་བཞིན་གྱིས་འོད་གསལ་བའི་སྐུ་ནི།
རྣམ་པར་ཤེས་པའི་རྒྱལ་པོ་ལ་སོགས་པ་སྟེ། འདིར་ནི་སྐུ་ལྔ་རིགས་ལྔ་ལ་སོགས་་
པའི་དཀྱིལ་འཁོར་རོ། །འདི་ལ་ཅིའི་ཕྱིར་རང་བཞིན་གྱིས་འོད་གསལ་བའི་སྐུ་ཞེ་
ན༑ སེམས་ཅན་ཐམས་ཅད་ལ་ཡེ་ནས་སངས་རྒྱས་པའི་རང་བཞིན་ཡོད་པར་་་
བསྟན་པ་སྟེ། དེ་ཡང་དོན་དམ་པའི་དབང་དུ་ནི་སེམས་ཅན་ཐམས་ཅད་ཡེ་ནས་་་
སངས་རྒྱས་པའི་རྒྱུ་རྡོ་རྗེ་ལྟ་བུ་ཅིས་ཀྱང་མི་ཤིགས་པ་ཤིན་ཏུ་རྣམ་པར་དག་པའི་རྒྱུ་
ཡེ་ནས་སངས་རྒྱས་པར་བསྟན་པ་ཡིན་ལ། ཀུན་རྫོབ་ཕྱིན་ཅི་ལོག་གི་ཕུང་པོ་དང་
ཁམས་དང་སྐྱེ་མཆེད་ཐམས་ཅད་ཡེ་ནས་ལྷའི་དཀྱིལ་འཁོར་དུ་སངས་རྒྱས་པར་
བསྟན་པ་སྟེ། དེ་ལྟར་ལེའུ་དང་པོ་དང་གཉིས་པ་ལས་ཀྱང་དེ་ལྟར་བསྟན་ལ།
རྒྱུད་འདིའི་དོན་ཡང་འདི་ལྟར་རོ། །དེ་ལྟར་མྱ་ངན་ལས་འདས་པའི་མདོ་ལས་་་
ཀྱང་། སེམས་ཅན་ཐམས་ཅད་ལ་ཡེ་ནས་སངས་རྒྱས་པའི་རང་བཞིན་རྡོ་རྗེ་ལྟར་
མི་ཤིགས་པའི་མཐུ་བོ་ཆེ་ཡོད་དོ། །ཞེས་རྒྱས་པར་གསུངས་སོ། །དེ་ལ་རང་་་
བཞིན་གྱིས་འོད་གསལ་བ་སྐུ་ལྔའི་ཁྱད་པར་གང་ཞེ་ན། ཐབས་དང་ཤེས་རབ་ཀྱི་
ཞབས་གཉིས་མཉམ་པའི་བརྟུལ་ཞུགས་ཀྱི་སྐྱིལ་མོ་ཀྲུང་དུ་བཞུགས་པ་ཞེས་བྱ་བ་ལ་
སོགས་པ་སྟེ། དབུ་གསུམ་དང་ལྡན་པ་ཞེས་བྱ་བའི་བར་དུ་འབྲེལ་ཏོ། །དེ་ལ་
ཐེག་པ་ཆེན་པོ་ཨ་ཏི་ཡོ་ག་པས་ནི། ཉན་ཐོས་ལ་སོགས་པ་བཟུང་བའི་ཡུལ་སྤོང་་
བ་ལ་སོགས་པ་དེ་ཉིད་སྐྱོན་དུ་ལྟ་སྟེ། སྣང་བ་མི་འགོག་པའི་ལ་སྩོགས་པའི་
དངོས་པོར་གྱུར་པ་ཐམས་ཅད་ནི། ཡབ་ཐབས་ཀྱི་ཕྱག་རྒྱར་གྱུར་པ་སྟེ།
རགས་པ་དེ་ཉིད་རང་བཞིན་མེད་པར་ཤེས་པ་ནི་ཤེས་རབ་ཡུམ་གྱི་ངོ་བོར་བཞེད་་
པ་ཡིན་ནོ། །མ་ཧཱ་ཡོ་ག་པས་ནི་འབྱུང་བ་ཆེན་པོ་ལ་སོགས་པའི་ཆོས་ཐམས་ཅད་

〔494〕 I1PD958880494.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
ཀྱི་སྲ་བ་དང་གཤེར་བ་ལ་སོགས་པའི་ཆོས་ཐམས་ཅད་ཀྱི་རང་བཞིན་མཚན་ཉིད་་་
འཛིན་པ་ཐམས་ཅད་ཐབས་ཡབ་ཀྱི་ངོ་བོ་ཡིན་ལ། དེ་དག་དངོས་པོ་མེད་པར་་་་
ཤེས་པ་ནི་ཤེས་རབ་ཡུམ་དུ་འདོད་དོ། །དེ་ནི་སྤྱིའི་འོ། །ཁྱད་པར་དུ་ཀུན་རྫོབ་
ཀྱི་ཉོན་མོངས་པ་རྣམ་པར་དག་པར་བྱ་བའི་ཕྱིར་ནི། ཡབ་ཡུམ་ཐབས་ཤེས་རབ་
རོལ་པའོ། །དེ་ལྟར་ཡང་གསུངས་པ། སྣང་བ་མི་འགོག་ཐབས་ཡིན། རང་
བཞིན་མེད་རྟོགས་ཤེས་རབ་ཉིད། །གང་ཞིག་དངོས་མེད་ཤེས་རབ་སྟེ། །རང་
གི་མཚན་ཉིད་ཐབས་ཡིན་ནོ། །ཞེས་གསུངས་པའོ། །དེ་ལྟར་ཐབས་དང་ཤེས་
རབ་དེའི་སྐྱིལ་མོ་ཀྲུང་ནི། གང་དང་གང་ལ་བྱ་བ་ཡིན་ཞེ་ན། པདྨའི་སྐྱིལ་མོ་
ཀྲུང་དང་། རྡོ་རྗེ་དང་། བཀྲ་ཤིས་དང་། སེམས་དཔའི་སྐྱིལ་མོ་ཀྲུང་ལ་་
སོགས་པ་ལ་མི་བྱ་སྟེ། ཐབས་དང་ཤེས་རབ་རོལ་པའི་སྐྱིལ་མོ་ཀྲུང་སྟེ། ཕྱག་་
དང་ཞལ་སྦྱོར་བ་སྒྲོག་གི་དོན་ནོ། །དེ་ལྟར་སྐྱིལ་མོ་ཀྲུང་ནི་སྤྱོད་ལམ་རྣམ་བཞིར་
བཞུགས་སོ། །མཉམ་ཞེས་པ་ནི་ཞལ་ནས་ཞལ་དང་། ཐུགས་ནས་ཐུགས་དང་
མཚན་ནས་མཚན་དུ་མཉམ་པས་སོ། །ཡང་བཅོམ་ལྡན་འདས་དེ་ཉིད་ཀྱི་ཡན་
ལག་གི་ཁྱད་པར་བསྟན་པའི་ཕྱིར། ཡེ་ཤེས་དྲུག་གི་ཕྱག་ཡེ་ཤེས་ཆེན་པོའི་ཕྱག་རྒྱ་
འབར་བ་དང་ལྡན་པ་བཞེས་ཏེ། སྟོང་པ་ཆེན་པོའི་ཡེ་ཤེས་ལ་སོགས་པ། ཡེ་་
ཤེས་ཆེན་པོ་དྲུག་གི་ཕྱག་གི་རྟགས་མཚན་མའི་ངོ་བོ་ཡེ་ཤེས་ཆེན་པོའི་ཕྱག་རྒྱ་རྡོ་རྗེ་
ལ་སོགས་པ་དྲུག་དང་ལྡན་ཏེ། དེ་ཡང་ཁམས་དྲུག་གསུམ་བཅོ་བརྒྱད་པོ་དག་པ་་
དང་། འགྲོ་བ་དྲུག་པོ་དང་ཞེ་སྡང་ལ་སོགས་པ་ཉོན་མོངས་པ་ལྔ་དང་།
དངོས་པོ་དང་མཚན་མ་ལ་སོགས་པ་རྣམ་པར་ཐར་པ་མི་མཐུན་པ་ལྔ་ལ་དམིགས་
པའི་ངོ་བོ་ཉིད་ཁོ་ནའོ། །།སྐུ་ཕྱག་རྒྱ་ཆེན་པོའི་ཁྱད་པར་སྨོས་པའི་ཕྱིར་ནི། སྐུ་
གསུང་ཐུགས་བསམ་གྱིས་མི་ཁྱབ་པའི་དབུ་གསུམ་དང་ལྡན་པ་ཡིན་ནོ། །ཞེས་བྱ་

〔495〕 I1PD958880495.jpg
བ་ནི་འཕྲོ་བ་དང་བཅས་པ་སྟེ། དེ་ཉིད་གང་ཞེ་ན། བཅོམ་ལྡན་འདས་དེ་་
བཞིན་གཤེགས་པ་རྣམ་པར་ཤེས་པའི་རྒྱལ་པོ་དང་། ཞེས་པ་ལ་སོགས་པ་ཇི་སྙེད་
པའོ༑ །དེ་ལ་རང་བཞིན་གྱིས་འོད་གསལ་བའི་སྐུ་དང་། རིགས་ལྔ་དེ་ཁོ་ན་་
ཉིད་ཀྱང་གང་ཞེ་ན། ཞེ་སྡང་རྣམ་པར་དག་པའི་རང་བཞིན་རྣམ་པར་ཤེས་པའི་་
ཕུང་པོ་ཡོངས་སུ་དག་པའི་ཐུགས་རྡོ་རྗེ་ཆོས་དབྱིངས་ཀྱི་ཡེ་ཤེས་ཀྱི་རང་བཞིན།
མི་བསྐྱོད་པའི་དཀྱིལ་འཁོར་ཆོས་ཀྱི་སྐུའི་ངོ་བོ་གཙོར་སྨོས་པའི་ཕྱིར། བཅོམ་
ལྡན་འདས་དེ་བཞིན་གཤེགས་པ་རྣམ་པར་ཤེས་པའི་རྒྱལ་པོ་དང་ཞེས་བྱ་བ་ལ་
སོགས་པ་སྟེ། དེ་བཞིན་དུ་གཏི་མུག་ལ་སོགས་པ་ཉོན་མོངས་པ་བཞི་དང་།
གཟུགས་ལ་སོགས་པ་ཕུང་པོ་བཞི་དང་། མེ་ལོང་ལྟ་བུ་ལས་ཡེ་ཤེས་བཞི་དང་
རྣམ་པར་སྣང་མཛད་ལ་སོགས་ཏེ་རིགས་བཞི་དང་། སྐྱེ་ཤི་མེད་པའི་སྐུ་ལ་སོགས་
ཏེ༑ སྐུ་བཞི་རྣམས་ཇི་ལྟར་རིམས་བཞིན་དུའོ། །དེ་ལ་བཅོམ་ལྡན་འདས་
ཀྱང་ཡིན་ལ། དེ་བཞིན་གཤེགས་པ་མངའ་བས། བཅོམ་ལྡན་འདས་དེ་བཞིན་
གཤེགས་པ་ཞེས་བྱའོ། །དེ་དང་དེ་དག་གི་ཚིག་གི་དོན་ཨ་ཏི་ཡོ་གའི་དབང་དུ་
བཤད་པ་གོང་དུ་ཐལ་ལོ། །མ་ཧཱ་ཡོ་གའི་རྣལ་འབྱོར་གྱི་དབང་དུ་བཅོམ་ལྡན་
འདས་ཀྱི་སྒྲར་བརྗོད་པ་ནི། རྡོ་རྗེ་ཆོ་ག་ཆེན་པོ་རྣམ་པ་ལྔས། རིག་པའི་སྐྱེས་
བུ་རང་འབྱུང་བར་འགྱུར་ཞིང་། ཕུང་པོ་དང་ཁམས་དང་། སྐྱེ་མཆེད་་
ལྷའི་རང་བཞིན་དུ་རྣམ་པར་དག་པར་བཞུགས་པས་ནི་ཕུང་པོའི་བདུད་བཅོམ།
ཐབས་དང་ཤེས་རྣམ་པར་དག་པའི་ངོ་བོ་ཉིད་དུ་དུས་བཞིར་མཉམ་པ་ཉིད་དུ་
བཞགས་པས་ནི་ཉོན་མོངས་པའི་བདུད་བཅོམ་ཆོས་ཉིད་བྱང་ཆུབ་སེམས་སྐྱེ་བ་
མེད་པའི་དབྱིངས་ལ་དུས་བཞིར་འབྱུང་འཇུག་མེད་པར་བཞུགས་པ་ཡིན་པས་ནི།
འཆི་བདག་གི་བདུད་བཅོམ་ཕྲག་དོག་ཡོངས་སུ་དག་པས་ལྷའི་བུའི་བདུད་བཅོམ།

〔496〕 I1PD958880496.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཞེས་བྱ་སྟེ། དེ་ལྟར་ཡབ་ཡུམ་ཐབས་དང་ཤེས་རབ་རྣམ་པར་དག་པའི་རང་
བཞིན་གྱིས། ཐུན་མོང་དང་ཐུན་མོང་མ་ཡིན་པའི་མཚན་དང་། དཔེ་བྱད་དུ་
ལྡན་པའི་སྒོ་ནས། ཐབས་དང་ཤེས་རབ་གསང་བ་བྱང་ཆུབ་སེམས་ཀྱི་དཀྱིལ་
འཁོར་དུ་ལྡན་པར་ཞེས་བྱའོ། །ཡང་དག་པར་རྫོགས་པ་ཆེན་པོའི་རྣལ་འབྱོར་ལ་
ལ་ན་རེ། སྐྱེ་བ་མེད་པའི་དབྱིངས་ཀྱི་ངང་ལ་དུས་བཞི་རྟག་ཏུ་བཞུགས་པས་ནི།
སྐྱེ་བའི་རྟོག་པ་བཅོམ་པ་ཡིན་ལ། ཀུན་རྫོབ་ཏུ་རྫོགས་པ་ཆེན་པོའི་དཀྱིལ་དུ་ལྡན་
པར་བཞུགས་པ་དང་། དོན་དམ་པར་བྱང་ཆུབ་ཀྱི་སེམས་ཆོས་ཀྱི་སྐུའི་ངོ་བོ་ཉིད་
དུ་ལྡན་པར་བཞུགས་པའོ། །དེ་ཉིད་ཀྱང་གང་ཞེ་ན། རྣམ་པར་ཤེས་པའི་རྒྱལ་
པོ་དང་ཞེས་པ་དང་། འདུ་བྱེད་ཀྱི་རྒྱལ་པོ་དང་ཞེས་བྱ་བ་ལ་སོགས་པ་སྟེ། ཉེ་
བར་ལེན་པའི་ཕུང་པོ་ལྔ་ནི་ཡོངས་སུ་དག་པ་རྒྱལ་བ་རིགས་ལྔར་བཞུགས་པའོ། །
དེ་ནི་སྤྱིའི་འོ། །ཁྱད་པར་དུ་འགྲེལ་པ། རྣམ་པར་ཤེས་པའི་རྒྱལ་པོ་ནི་ཀུན་་
གཞི་རྣམ་པར་ཤེས་པ་རྣམ་པར་དག་པ་དཔལ་རྡོ་རྗེ་སེམས་དཔའ་ཉིད་དོ། །དེ་་
ཡང་ཡོངས་སུ་མ་དག་པའི་དུས་ན་ནི་འཁོར་བའི་ཆོས་ཐམས་ཅད་ཀྱི་རྩ་བ་ཡིན་ལ།
ཡོངས་སུ་དག་པའི་དུས་ན་ནི་མྱ་ངན་འདས་པ་ཐམས་ཅད་ཀྱི་རྩའོ། །གཟུགས་ཀྱི་
རྒྱལ་པོ་དང་བྱ་བ་ནི། སྤྱིའི་དབང་དུ་ནི་རྣམ་པར་སྣང་མཛད་དུ་བཞེད་ལ།
ཁྱད་པར་དུ་འགྲེལ་པའི་དུས་སུ་ནི། རྒྱུའི་གཟུགས་བཞི་རྣམ་པར་དག་པ་ནི།
ཡོངས་སུ་དག་པའི་ལྷ་མོ་བཞི་དང་། འབྲས་བུའི་གཟུགས་བཅུ་གཅིག་སྟེ། དེ་
ཡང་སེམས་དཔའ་དང་སེམས་མའི་ངང་ཉིད་དུ་ལྟའོ་ཞེས་གསུངས་པ་ལ། ལུས་་
དང་རེག་བྱ་ནི་ཁྲོ་བོའི་ངང་ཉིད་དུ་འགྲེལ་པ་ཡིན་ནོ། །ཆོས་མངོན་པའི་མདོ་་་་
ལས་རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པའི་གཟུགས་སུ་གསུངས་
པ་དེ། ཅི་ལྟར་རྣམ་པར་བཞག་པ་ཡིན་ཞེ་ན། ཞེས་བརྒལ་བ་དང་། དེ་ནི་

〔497〕 I1PD958880497.jpg
ཐེག་པ་ཆུང་ངུ་པས་ནི་རྣམ་པར་རིག་བྱེད་དུ་བཞེད་པ་སྟེ། ཐེག་པ་ཆེན་པོ་རབ་་
ཏུ་བསྡུས་པ་དང་། ཐེག་པ་ཆེན་པོ་གཞན་དག་ནི། ལས་ཀྱི་བག་ཆགས་སོག་
པར་བྱེད་པ་ཞེས་གསུངས་ཏེ། ཐེག་པ་ཆུང་ངུ་པས་ནི་རྒྱུ་དང་བྱེད་པའི་རང་
བཞིན་ཙམ་དུ་ཤེས་ལ། ཐེག་པ་ཆེན་པོས་ནི་ཕྱི་མའི་ལས་ཀྱི་བག་ཆགས་སུ་
དགོངས་པ་ཡིན་ནོ། །འོ་ན་དེ་ལ་ཅིའི་ཕྱིར་གཟུགས་ཤེ་ན། དེ་ལས་བྱུང་བ་
དང་ཕྱི་མ་དེའི་རྒྱུད་བྱེད་པའི་མཚན་ཉིད་ཅན་ཡིན་ནོ། །དེར་བརྒལ་བ། ཕྱི་་
རོལ་ཏུ་གྱུར་པ་ཐེག་པ་ཐམས་ཅད་ཀྱང་ཕུང་པོའི་གོ་རིམས་དང་པོར་གཟུགས་ཀྱི་་་
ཕུང་པོ་གཙོར་སྨོས་པ་ཡིན་ནོ། །འདིར་རྣམ་པར་ཤེས་པ་དང་པོར་སྨོས་པ་རུང་
ངམ་ཞེ་ན། དེ་ནི་ཕྱི་རོལ་པ་དག་བཟུང་བའི་དོན་རེགས་པ་ལ་གཙོར་འདོད་པ་་
ཡིན་ལ། འདིར་འཛིན་པའི་གཞི་རྩ་བའི་རྣམ་པར་ཤེས་པ་གཙོར་འདོད་པ་ཡིན་
པས་འགལ་བ་མ་ཡིན་པ་དང་། ཐེག་པ་ཆེན་པོ་སངས་རྒྱས་ཀྱི་བཀར་བཞེད་པ་་
ཡིན་ནོ། །ཚོར་བའི་རྒྱལ་པོ་དང་ཞེས་པ་ཚོར་བའི་རང་བཞིན་ནི་བདེ་བ་དང་་་་་
སྡུག་བསྔལ་དང་། གཉིས་ཀ་མ་ཡིན་པའོ། །ཚོར་བ་འབྱུང་བའི་གནས་ནི་དབང་
པོ་དྲུག་གོ། །དེ་ལ་ཁམས་འོག་མ་གཉིས་ན་ནི། རྣམ་པར་ཤེས་པ་ལྔའི་ཁོངས་
སུ་བསྡུ་བ་ཡོད་ལ། གོང་མ་ནི་ཡིད་ཀྱི་ཁོངས་སུ་བསྡུ་བ་ཡོད་དོ། །དེ་ཡང་ཀུན་
ནས་ཉོན་མོངས་པ་དང་། རྣམ་པར་བྱང་བ་ལ་བརྟེན་པའི་མཚན་ཉིད་དགེ་བ་་་
དང་མི་དགེ་བའི་འབྲས་བུ་ཅན་ཏེ། དེ་དག་རྣམ་པར་དག་པ་ནི་ཡོངས་སུ་དག་་
པ་མཉམ་པ་ཉིད་ཀྱི་ཡེ་ཤེས་ཏེ། རིན་ཆེན་འབྱུང་ལྡན་ནོ། །ཁྱད་པར་དུ་ནི་་་་
རྣམ་པར་ཤེས་པ་དྲུག་དང་། མཚུངས་པར་ལྡན་ཏེ། དེ་ཡང་སེམས་དཔའ་་་་
དང་སེམས་མ་དང་ཁྲོ་བོ་དང་ཁྲོ་མོའི་ངང་ཉིད་དུ་བལྟའོ། །འདུ་ཤེས་ཀྱི་རྒྱལ་པོ་་
དང་ཞེས་པ། མཚན་མ་དང་མཚན་མ་མེད་པ་དང་། རྒྱ་ཆེ་བ་དང་། རྒྱ་

〔498〕 I1PD958880498.jpg
དཔལ་གསང་བའི་སྙིང ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
ཆུང་བ་དག་སྟེ། མདོའི་དམིགས་པ་ལ་མཚན་མར་འཛིན་པའོ། །བརྒལ་བ་
དང་། དེ་ལྟར་ཚོར་བ་དང་འདུ་ཤེས་གཉིས་ཁམས་གསུམ་དུ་ཡང་ཁྱབ་པར་འདྲ་
ཞིང་སེམས་ལས་འབྱུང་བར་འདྲ་བ་ཡིན་ན། ཅིའི་ཕྱིར་ཕུང་པོ་རེ་རེར་བྱ་སྟེ།
དེ་ནི་ཁྱད་པར་མེད་པ་ཡིན་ནོ། །ཞེ་ན། དེ་ཉིད་ཁྱད་པར་ཡོད་དེ་ཚོར་བ་ནི་
འདོད་པ་ལ་ཞེན་པ་ཡིན་པས། ཁྱིམ་པ་རྣམས་རྩོད་དོ་ཞེས་འབྱུང་སྟེ། དེ་
སྐད་དུ་ཆོས་མངོན་པའི་མདོ་ལས། རྩོད་པའི་རྩ་བར་གྱུར་པ་དང་། །འཁོར་་
བའི་རྒྱུ་དང་རིམ་རྒྱུ་ཕྱིར། །ཞེས་གསུངས་ཏེ། དཔལ་གསང་བ་འདུས་པ་ལས་
ཀྱང་། ཚོར་བ་འདོད་པས་མྱོས་བསྟན་པ། །ང་རྒྱལ་གྱི་ནི་ངོ་བོ་ཞེས་གསུངས་
པས༑ ཚོར་བ་ནི་འདོད་པའི་འདོད་ཆགས་ཀྱིས་མྱོས་པ་ཡིན་ནོ། །འདུ་ཤེས་
ནི་ལྟ་བ་ལ་ལྷག་པར་ཞེན་པ་ཡིན་པས། རབ་ཏུ་བྱུང་བ་རབ་ཏུ་མ་བྱུང་རྣམས་་་
རྩོད་དོ། །མུ་སྟེགས་དང་སངས་རྒྱས་པ་རྣམས་རྩོད་དོ། །ཡང་ཐེག་པ་སོ་སོ་པ་
རྣམས་ཀྱང་འདུ་ཤེས་ལ་རྩོད་དོ། །དེ་རྣམས་རྣམ་པར་དག་པ་ནི་ཡོངས་སུ་དག་་
པའི་སོ་སོར་རྟོགས་པའི་ཡེ་ཤེས་ཏེ། སྣང་བ་མཐའ་ཡས་ཀྱི་ཡེ་ཤེས་སོ། །འདུ་་
བྱེད་ཀྱི་རྒྱལ་པོ་དང་ཞེས་པ། དེ་ཡང་སེམས་ལས་བྱུང་བའི་རྣམས་མཛོད་
ཀྱི་བསྟན་ཆོས་ལས། ལྔ་ཀུན་ཏུ་འགྲོ་བ་ལ་སོགས་པ་སྟེ། ལྔ་བཅུ་རྩ་གཅིག་
སྟེ༑ དེ་རྣམ་པར་དག་པ་ནི་ཡོངས་སུ་དག་པ་བྱ་བ་བསྒྲུབས་པའི་ཡེ་ཤེས་ཡིན་ཏེ།
དོན་ཡོད་གྲུབ་པ་ལ། ཁྱད་པར་དུ་ནི། སེམས་དཔའ་དང་སེམས་མ་དང་།
ཁྲོ་བོ་དང་ཁྲོ་མོའོ། །དེ་སྐད་དུ་ཆོས་མངོན་པ་མཛོད་ལས་གསུངས་པ། དབང་
དོན་དེ་དག་ཁོ་ན་ལས། །སྐྱེ་མཆེད་དང་ནི་ཁམས་བཅུར་འདོད། །ཚོར་བ་མྱོང་བ་
འདུ་ཤེས་ནི། །མཚན་མར་འཛིན་པའི་བདག་ཉིད་དོ། །འདུ་བྱེད་ཕུང་པོ་བཞི་
ལས་གཞན། །ཞེས་བྱ་བ་ལ་སོགས་པ་གསུངས་པ་ཡིན་ནོ། །དེ་ཡང་ཐབས་་

〔499〕 I1PD958880499.jpg
དང་ཤེས་རབ་ཀྱི་སྤྱོད་ཡུལ་དུས་བཞིར་བཞུགས་པའི་ཕྱིར། བཙུན་མོ་དམ་པ་
སྣང་བའི་དབྱིངས་དང་ཞེས་བྱ་བ་ལ་སོགས་པ་སྟེ། ནམ་མཁའ་ཀུན་གྱི་གོ་འབྱེད་
པ་དང་། ཕན་པ་དང་གནོད་པར་མི་བྱེད་པ་དང་། རྟག་པའི་ཕྱིར་ཏེ།
གང་ནམ་མཁས་གོ་མ་ཕྱེ་ན། འདོད་པ་ཐམས་ཅད་མི་འབྱུང་བས་སྣང་བའི་
དབྱིངས་སོ། །འབྱུང་བ་ཆེན་པོ་བཞི་ལྟར་ཕན་པ་དང་གནོད་པ་ཉེ་བར་མི་བསྒྲུབ་
པ་དང་། སྐྱེ་བ་དང་འཇིག་པ་མེད་པས་རྟག་པ་ཡིན་པའོ། །དེ་རྣམ་པར་དག་
པའི་ཡོངས་སུ་དག་པ་ནི་རྡོ་རྗེ་དབྱིངས་ཀྱི་དབང་ཕྱུག་མ་སྟེ། དེ་ཡང་ཕྱི་དང་་་་
ནང་གི་ནམ་མཁའི་རང་བཞིན་ནོ། །དེ་ལ་ཕྱིའི་ནམ་མཁའ་ནི་སྣང་བ་དང་གྲིབ་་
མ་དང་བཅས་པའོ། །ནང་གི་ནམ་མཁའ་ནི་འཁོར་བའི་ནང་ན་འབྱུང་བ་དག་་་
འཕེལ་འགྲིབ་མེད་པ་དང་། སྦུའི་བུ་ག་དང་དབང་པོའི་བུ་ག་དག་གོ། །དེ་་་་
སྐད་དུ་ཆོས་མངོན་པའི་མདོ་ལས་གསུངས་པ། བུ་ག་ནམ་མཁའི་ཁམས་ཞེས་བྱ། །
སྣང་དང་མུན་པ་དག་ཡིན་ནོ། །ཞེས་བྱའོ། །སྲ་བའི་དབྱིངས་དང་ཞེས་བྱ།
གསེར་གྱིས་གཞིའི་ལ་སོགས་པ་སྣོད་ཀྱི་འཇིག་རྟེན་དང་། ནང་གི་ལུས་ལ་ཡོད་པ་
གང་ཡིན་པ་དེ་སའི་ཁམས་སོ། །དེ་རྣམ་པར་དག་པ་ཡོངས་སུ་དག་པའི་སངས་་
རྒྱས་སྤྱན་གྱི་ངང་ཉིད་དུ་ལྟའོ། །མཉེན་པའི་དབྱིངས་དང་ཞེས་པ། ཆུའི་་་་
དཀྱིལ་འཁོར་ལ་སོགས་པ་དང་། ནང་གི་ལུས་གཤེར་བ་དང་གཉེན་པའི་བདག་
ཉིད་དོ། །དེ་རྣམ་པར་དག་པ་ནི་ཡོངས་སུ་དག་པའི་མཱ་མ་ཀཱི་དང་ཉིད་དུ་ལྟའོ། །
དྲོ་བའི་དབྱིངས་དང་ཞེས་པ་ནི། ཕྱིར་མེའི་ཁམས་དང་། ནང་དུ་ལུས་ཀྱི་་་
ཁམས་ཀྱི་ཚ་བ་དང་དྲོ་བའི་བདག་ཉིད་ཡིན་ནོ། །དེ་རྣམ་པར་དག་པ་ནི་ལྷ་མོ་་
གོས་དཀར་མོའི་ངང་ཉིད་དུ་ལྟའོ། །བསྐྱོད་པའི་དབྱིངས་དང་བྱ་བ། ཕྱི་སྣོད་
ཀྱི་འཇིག་རྟེན་རླུང་གི་ཁམས་ལ་སོགས་པ་དང་། ནང་གི་རླུང་ཁམས་ཡང་བ་དང་


0

〔500〕 I1PD958880500.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
གཡོ་བ་དང་། ཨུད་ན་དང་། བྱ་ན་ཞེས་བྱ་བའི་རླུང་གིས་ལུས་ཀྱི་དབང་པོ་ལ་
རྒྱས་པར་བྱེད་དོ། །དབྱིངས་ཞེས་བྱ་བའི་སྒྲ་ནི་མི་ཟད་པ་ལ་བྱའོ། །སོགས་ཀྱི་
སྒྲ་ནི་མང་བ་ལ་བྱ་སྟེ་མཐའ་ཡས་པ་ལ་གཟུང་ངོ་། །དེ་ལྟ་བུའི་བཙུན་མོའི་ཚོགས་
དང་ལྡན་པར་བཞུགས་སོ། །སུ་བཞུགས་ཤེ་ན། གོང་དུ་གསུངས་པའི་དེ་་་་་
བཞིན་གཤེགས་པ་དེ་དག་བཞུགས་སོ་ཞེས་བྱའོ། །ཐབས་ཅི་ལྟར་བཞུགས་ཤེ་ན།
གཉིས་སུ་མེད་པར་བཞུགས་སོ་ཞེས་བྱ་སྟེ། དེ་ཡང་རང་བཞིན་ཆོས་ཀྱི་དབྱིངས་
མཐའ་ཡས་པར་བཞུགས་པ་དང་། ཕྱི་ལུས་ཀྱི་དཀྱིལ་འཁོར་མཐའ་ཡས་པར་
ཁྱབ་པར་བཞུགས་པ་དང་། གསང་བ་བྱང་ཆུབ་སེམས་མཐའ་ཡས་པར་ཁྱབ་
པར་གཉིས་སུ་མེད་པར་བཞུགས་པ་སྟེ། དཔེ་ཏིལ་གྱི་གང་བུ་བཞིན་དུ་ཆོས་ཀྱི་་་
དབྱིངས་ཁྱབ་པར་བཞུགས་སོ་ཞེས་བྱ་སྟེ། ཏིལ་གྱི་གང་བུ་ཏིལ་འབྲུས་ཁྱབ་པ་ལ།
ཏིལ་འབྲུ་མར་གྱིས་ཁྱབ་པའམ་ཡང་ཏིལ་གྱི་ནང་ན་གནས་པའི་གཟུགས་བཞིན་དུ་
སོ་སོའི་གཟུགས་ཀྱང་མ་འདྲེས་ལ། མཚམས་ཀྱང་མི་ཕྱེད་པར་གནས་པ་དེ་་་་
བཞིན་དུ། ནམ་མཁའི་ཁམས་ཆོས་ཀྱི་དབྱིངས་ཐམས་ཅད་དེ་བཞིན་གཤེགས་
པའི་དཀྱིལ་འཁོར་གྱིས་ཁྱབ་ནས་བཞུགས་སོ་ཞེས་བྱ། དེ་ལ་ཆོས་ཀྱི་དབྱིངས་
ཀུན་ཏུ་མཐའ་ཡས་པ་ཞེས་སྨོས་པ་ནི། ཡུལ་ལམ་སྣོད་སྨོས་པ་ཡིན་ནོ། །ཁྱབ་
པ་ཞེས་པ་ནི་བཅུད་རང་བཞིན་རྫོགས་པ་ཆེན་པོའི་དཀྱིལ་འཁོར་སྨོས་པ་ཡིན་ནོ། །
དཔེའི་ཇི་ལྟ་ཞེ་ན་ཏིལ་གྱི་གང་བུའོ། །ཅི་དེ་བཞིན་གཤེགས་པ་ཡབ་ཡུམ་ཉི་ཚེ་་
བཞུགས་སམ། འོན་ཏེ་འཁོར་ཡང་ཡོད་ཅེ་ན། འཁོར་དང་ལྡན་པར་བཞུགས་
པར་བསྟན་པའི་ཕྱིར། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་་
རྗེ་མཐོང་བ་དང་། བྱ་བ་ལ་སོགས་པའོ། །དེ་ལ་བྱང་ཆུབ་ཅེས་བྱ་བ་ནི།
ཐེག་པ་ཆེན་པོ་ཕྱི་པ་དག་གིས་ཟད་ལ་མི་སྐྱེ་བའི་ཡེ་ཤེས་ལ་བྱང་ཆུབ་ཅེས་བྱ་བའི་་

〔501〕 I1PD958880501.jpg
སྒྲར་བཞེད་ལ། གསང་བ་མ་ཧ་ཡོ་ག་ནི། ཐབས་དང་ཤེས་རབ་ཀྱི་སྒོ་ནས་
བྱང་ཆུབ་ཅེས་བྱ་བའི་སྒྲར་བཞེད་པའོ། །ཤིན་ཏུ་རྫོགས་པ་ཆེན་པོའི་གནས་་་
སྐབས་སུ་ནི། ནམ་མཁའ་ལྟ་བུའི་བྱང་ཆུབ་མངོན་དུ་གྱུར་པ་ལ་བྱང་ཆུབ་ཅེས་བྱ་
བར་གསུངས་སོ། །ཆེན་པོ་ཞེས་པ་ནི། ཕྱི་པས་ནི་ཆེན་པོ་རྣམ་པ་བདུན་གྱི་་་་
བདག་ཉིད་ཆེན་པོར་བཞེད་ལ། མ་ཧ་ཡོ་གས་ནི་ཐབས་དང་ཤེས་རབ་ཀྱི་་་་་
བདེ་བ་ཆེན་པོར་བཞེད་ལ། འདིར་ནི་དོན་དམ་པ་དང་ཀུན་རྫོབ་སྐྱེ་བ་མེད་པའི་
དབྱིངས་དང་། རྫོགས་པ་ཆེན་པོའི་དཀྱིལ་འཁོར་རྒྱུ་འབྲས་དབྱེར་མེད་པ་ལ་
ཆེན་པོར་བཞེད་དོ། །སྟོང་པ་ཆེན་པོའི་ངོ་བོ་ལ་ཡང་རྡོ་རྗེ་ཞེས་བྱ་བར་རྫོགས་པ་
ཆེན་པོའི་དབང་དུ་བཞེད་པ་ཡིན་པ་ལས། གླེང་གཞི་བསྡུས་པའི་གནས་སྐབས་
ལས༑ སྐུ་དང་གསུང་དང་ཐུགས་ཡོན་ཏན་ལས་རྡོ་རྗེ་ལས་བྱུང་ངོ་ཞེས་སྨོས་པས།
དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་དབྱེར་་
མེད་པའི་ཡེ་ཤེས་ཆེན་པོ་ལྔ་ལ་རྡོ་རྗེ་ཞེས་བྱའོ། །དེ་སྐད་དུ་དཔལ་གསང་བ་་་
འདུས་པའི་ལེའུ་བཅོ་བརྒྱད་པ་ལས་ཀྱང་གསུངས་པ། རྒྱུ་ལྔ་དག་གི་འབྲས་བུ་ནི།།
རྡོ་རྗེ་ཞེས་སུ་བསྟན་པ་ཡིན། །ཞེས་གསུངས་ཏེ། དེ་ནི་ཀུན་རྫོབ་རྫོགས་པ་་
ཆེན་པོའི་དཀྱིལ་འཁོར་དང་། མ་ཧཱ་ཡོ་གའི་དབང་ངོ་། །བསྒལ་བ། རྒྱུ་ཡེ་
ཤེས་ལྔ་ལ་རྡོ་རྗེ་ཞེས་པ་རུང་ན། འབྲས་བུའི་བྱང་ཆུབ་སེམས་དཔའ་ལ་རྡོ་རྗེ་
ཞེས་བྱ་བ་མི་འགལ་ལམ། སྨྲས་པ་དེ་ནི་འགལ་བ་མ་ཡིན་ཏེ། འདི་དག་ཀྱང་
ཡེ་ཤེས་ཆེན་པོ་ལྔ་ལ་འབྱུང་བ་ཡིན་ནོ། །དེར་ནི་དེ་བཞིན་གཤེགས་པ་དང་། །
བྱང་ཆུབ་སེམས་དཔའ་ཁྱད་མེད་པ་ཡིན་ནོ་ཞེ་ན། དེ་ནི་དེ་བཞིན་གཤེགས་པ་ནི་
ཡེ་ཤེས་དབང་དུ་གྱུར་པ་དང་མངོན་དུ་བྱས་པ་ཡིན་ལ། བྱང་ཆུབ་སེམས་པ་ནི་
དེ་ལ་སྦྱོར་བ་ཡིན་ནོ། །གཉིས་སུ་ན་སྒོ་འདིར་ནི་ཀུན་རྫོབ་ཏུ་དེ་ལྟར་སྣང་ན་ཡང་།

〔502〕 I1PD958880502.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དོན་དམ་པར་ཁྱད་མེད་པ་ཡིན་ཏེ། སྐུ་དང་ཡན་ལག་ཙམ་དུ་བས་སོ། །དེ་ལ་
མཐོང་བ་ནི་རྣམ་པར་ཤེས་པ་སྟེ། གང་ལ་གནས། དབང་པོ་གཟུགས་ལ་་་་
གནས༑ གང་ལ་དབང་བྱེད་ཡུལ་གཟུགས་ལ་དབང་བྱེད་དེ། མཐོང་བ་ནི་་་
རྣམ་པར་ཤེས་པས་མཐོང་ལ་མཐོང་བྱེད་ནི་རྣམ་པར་ཤེས་ལ་དབང་པོས་རྟེན་བྱེད་
པས་མཐོང་བྱེད་དོ། །དེ་བྱི་མ་ཧ་ཛ་ལའི་ཏན་ཏྲ་ལས་ཀྱང་། རྣམ་པ་ཤེས་པ་་
དང་སྔར་སའི་སྙིང་པོ་སྦྱར་ལ། ཕྱིས་དབང་པོ་སྨོས་ཏེ། དེ་ཉིད་མཐོང་བར་་་
བྱེད་པའི་དབང་པོ་དང་ཞེས་གསུངས་པའི་ཕྱིར་རོ། །དེ་ལ་མཐོང་བ་ཞེས་བྱ་བ་ནི།
མིག་གི་རྣམ་པར་ཤེས་པ་སྟེ། གང་མིག་ལ་བསྟེན་ནས་གཟུགས་སོ་སོར་རྣམ་པར་
རིག་པ་སྟེ། དེ་ཡང་གནས་བཞི་དང་ལྡན་པ་སྟེ། མིག་ནི་ལྷན་ཅིག་འབྱུང་བའི་
གནས་སོ། །ཡིད་ནི་དེ་ཐེག་པའི་གནས་སོ། །ས་བོན་ཐམས་ཅད་པ་ཀུན་གཞི་
རྣམ་པར་ཤེས་པ། ས་བོན་གྱི་གནས་སོ། །དམིགས་པའི་གནས་གཟུགས་
བསྟན་དུ་ཡོད་པ་ཐོགས་པ་དང་བཅས་པ་སྟེ། ཁ་དོག་དང་དབྱིབས་སོ། །དེ་་
ལྟར་རྣམ་པར་དག་པ་ནི། ཡོངས་སུ་དག་པའི་བྱང་ཆུབ་ཆེན་པོ་རྡོ་རྗེ་ཐོས་པ་་་་
དང་ཞེས་པ། རྣ་བའི་རྣམ་པར་ཤེས་པ་སྟེ། གང་རྣ་བ་ལ་བརྟེན་ནས་སྒྲ་སོ་་་་་
སོར་རྣམ་པར་རིག་པ་སྟེ། གནས་བཞིའོ། །ལྷན་ཅིག་འབྱུང་བའི་གནས་རྣ་བ་
དང་། ཡིད་ནི་དེ་མ་ཐག་པའི་གནས་སོ། །ས་བོན་ཐམས་ཅད་པ་ཀུན་གཞི་་་་
རྣམ་པར་ཤེས་པ་ནི་ས་བོན་གྱི་གནས་སོ། ། དམིགས་པའི་གནས་སྒྲ་མང་པོ་དག་
བསྟན་དུ་མེད་ཅིང་ཐོགས་པ་དང་བཅས་པའོ། །དེ་ལྟར་རྣམ་པར་དག་པ་ནི་
ཡོངས་སུ་དག་པའི་བྱང་ཆུབ་ཆེན་པོ་རྡོ་རྗེ་ཐོས་པ་སྟེ། ཕྱག་ན་རྡོ་རྗེ་ལ་ཤེས་པར་
བྱའོ༑ །ཡང་ལ་ལ་ན་རེ། མཐོང་བ་ནམ་མཁའི་སྙིང་པོ་ལ་ཤེས་པར་བྱ་སྟེ།
གཞན་གྱི་དུས་སུ་ནི་རྣ་བའི་དབང་པོ་སྡུད་པ་པོས་ཐོས་བྱར་རུང་ན། འདིར་ནི་

〔503〕 I1PD958880503.jpg
ཆོས་ཉིད་ནམ་མཁའ་ལྟ་བུས་བཤད་པས་ནམ་མཁའི་སྙིང་པོ་ལ་བྱ། གཉིས་སུ་
མེད་པའི་ཏིང་ངེ་འཛིན་གྱི་དཀྱིལ་འཁོར་ལས། གཡས་ནས་མཐོང་ཐོས་སྣོམ་པ་
དང་། །ཞེས་གསུངས་པས། ནམ་མཁའི་སྙིང་པོ་ལ་བྱའོ་ཞེས་སྨྲའོ། །ཡང་
གསུམ་དུ་ན་དབང་གི་དཀྱིལ་འཁོར་གྱི་དུས་སུ་ཡང་། རྣ་བའི་འཁོར་ལོ་ལ་ཏྲཾ་
ལས་རིན་པོ་ཆེའི་དཀྱིལ་འཁོར་དུ་བསྒོམ་ཞིང་ཉན་པའི་དབང་བསྐུར་བར་གསུངས་
སོ་ཞེ་ན། དེ་ལྟར་བཀག་པ་ནི་མ་ཡིན་མོད་ཀྱི། ཏིང་ངེ་འཛིན་གྱི་དཀྱིལ་
འཁོར་ཙམ་ན་ནི། སྤྱན་རས་གཟིགས་ཀྱི་དབང་པོ་གསུང་གི་རིགས་ཀྱང་།
ལས་ཀྱི་རིགས་སུ་འགྱུར་བས་གོ་རིམས་རང་གི་ཕྱོགས་སུ་ངེས་སོ། །ཡང་ན་ཡེ་
ཤེས་ཀྱི་འཁོར་ལོ་གཡས་དང་གཡོན་དུ། མཐོང་དང་ཐོས་དང་སྣོམ་པ་དང་ཞེས་
པ༑ སྣའི་རྣམ་པར་ཤེས་པ་སྟེ། སྣ་ལ་བརྟེན་ནས་དྲི་སོ་སོར་རྣམ་པར་རིག་པ་
སྟེ༑ དེ་ཡང་གནས་གཞི་པོ། སྣ་ནི་ལྷན་ཅིག་འབྱུང་བའི་གནས་སོ། །ཡིད་
ནི་དེ་མ་ཐག་པའི་གནས་སོ། །ས་བོན་ཐམས་ཅད་ཀུན་གཞི་རྣམ་པར་ཤེས་པ་ནི་
ས་བོན་གྱི་གནས་སོ། །དམིགས་པའི་གནས་ནི་དྲིའི་རྣམ་པ་དུ་མ་བསྟན་དུ་མེད་
ཅིང་ཐོགས་པ་དང་བཅས་པ་སྟེ། དེ་ལྟར་དེ་རྣམ་པར་དག་པ་ནི། ཡོངས་སུ་
དག་པའི་བྱང་ཆུབ་ཆེན་པོ་རྡོ་རྗེ་སྣོམ་པ་སྟེ། ནམ་མཁའི་སྙིང་པོའོ། །ཅིའི་
ཕྱིར་ཞེ་ན། སྣ་རིན་པོ་ཆེ་ཡིན་པའི་ཕྱིར་རོ། །མྱོང་བ་དང་ཞེས་པ། ལྕེའི་
རྣམ་པར་ཤེས་པ་སྟེ། ལྕེ་ལ་བརྟེན་ནས་རོ་སོ་སོར་རྣམ་པར་རིག་པའོ། །དེ་
ཡང་གནས་བཞི་སྟེ། ལྕེ་ནི་ལྷན་ཅིག་འབྱུང་བའི་གནས་སོ། །ཡིད་ནི་དེ་མ་
ཐག་པའི་གནས་སོ། །ས་བོན་ཐམས་ཅད་པ་ཀུན་གཞི་རྣམ་པར་ཤེས་པ་ནི་ས་
བོན་གྱི་གནས་སོ། །དམིགས་པའི་གནས་ནི་རོ་རྣམ་པ་དུ་མ་བསྟན་དུ་མེད་ཅིང་
ཐོགས་པ་དང་བཅས་པ་སྟེ། དེ་ལྟར་དེ་རྣམ་པར་དག་པ་ནི། ཡོངས་སུ་དག་

〔504〕 I1PD958880504.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
པའི་བྱང་ཆུབ་ཆེན་པོ་རྡོ་རྗེ་མྱོང་བ་སྟེ། འཇིག་རྟེན་དབང་ཕྱུག་ལ་ཤེས་པར་བྱའོ།།
དེ་ཉིད་ལས་ཐབས་དང་ཤེས་རབ་ཀྱི་ངོ་བོར་བཞུགས་པའི་ཕྱིར། བཙུན་མོ་
མཐོང་བར་བྱ་བ་སྟེ་ཞེས་བྱ་བ་ལ་སོགས་པ་སྟེ། དེ་ལ་མིག་གི་ཡུལ་གཟུགས་ཡིན་
པས་མཐོང་བར་བྱ་བ་དང་། རྣ་བའི་ཡུལ་སྒྲ་ཡིན་པས་ཐོས་པར་བྱ་བ་དང་།
སྣའི་ཡུལ་དྲི་ཡིན་པས་སྣོམ་པར་བྱ་བ་དང་། ལྕེའི་ཡུལ་རོ་ཡིན་པས་མྱོང་བར་བྱ་
བ་དང་། ཡུལ་དང་དབང་པོ་སྤྲོད་ལུགས་དེ་ལྟར་ཡིན་ཡང་། རྒྱུད་འདིར་ནི་
རིགས་ཁོ་ན་གཙོར་བྱ་སྟེ། མཉན་པར་བྱ་བ་སྒྲའི་ལྷ་མོ་རྣ་བའི་ཡུལ་ཡིན་ཡང་།
རིགས་ཀྱི་དུས་སུ་གསུང་གི་རིགས་པས། འཇིག་རྟེན་དབང་ཕྱུག་གི་ཡུམ་དུ་ཤེས་
པར་བྱ། སྣོམ་པ་སྣའི་ཡུལ་དྲི་ཡིན་པས། རིགས་ཀྱི་དུས་སུ་རིན་ཆེན་ཕྲེང་བ་
མ་ལ་ཤེས་པར་བྱ། མྱོང་བ་ལྕེའི་ཡུལ་རོ་ཡིན་ཡང་། རིགས་ཀྱི་དུས་སུ་ཕྱག་ན་
རྡོ་རྗེའི་ཡུམ་རྡོ་རྗེ་གར་ལ་ཤེས་པར་བྱ། དེ་ལྟར་རིགས་སུ་འདོད་པའི་དུས་ཡོད་དེ།
དཔལ་གསང་བ་འདུས་པ་ལས་ཀྱང་། སྒྲའི་ལྷ་མོ་ཕྱག་ན་རྡོ་རྗེའི་ཡུམ་ཡིན་ཡང་་
རིགས་སྡུད་པའི་དུས་སུ་གསུང་གི་རིགས་ཏེ། ཡུམ་དུ་འདོད་པའི་གནས་སྐབས་་
དང་། རིགས་སུ་འདོད་པའི་གནས་སྐབས་སོ་སོ་ན་ཡོད་དོ། །དེ་ལ་འདིར་ནི་
ཚིག་སྦས་དང་དོན་སྦས་ཁོ་ནའོ། །དབང་པོའི་དེ་ཁོ་ན་ཉིད་སྨོས་པའི་ཕྱིར།
བྱང་ཆུབ་ཆེན་པོ་རྡོ་རྗེ་མཐོང་བྱེད་དང་ཞེས་བྱ་བ་ལ་སོགས་པ་སྟེ། མིག་གི་རྣམ་
པར་ཤེས་པས་ཡུལ་གཟུགས་མཐོང་བའི་ཚེ། རྟེན་མིག་གི་དབང་པོས་བྱེད་པ་ན།
མཐོང་བ་བྱེད་ཅེས་བྱའོ། །དེ་ཡང་གང་ཞེ་ན། འབྱུང་བ་ཆེན་པོ་བཞི་དག་
རྒྱུར་བྱས་པའི་མིག་གི་རྣམ་པར་ཤེས་པའི་རྟེན་བྱེད་གཟུགས་དང་བ་སྟེ། བསྟན་
དུ་མེད་པ་ཐོགས་པ་དང་བཅས་པའོ། །དེ་ལྟར་དེ་རྣམ་པར་དག་པ་ནི།
ཡོངས་སུ་དག་པའི་བྱང་ཆུབ་ཆེན་པོ་བཞི་རྡོ་རྗེ་མཐོང་བྱེད་དེ། བྱམས་པ་ལ་ཤེས་

〔505〕 I1PD958880505.jpg
སོ༑ །བྱང་ཆུབ་ཆེན་པོ་རྡོ་རྗེ་ཐོས་བྱེད་བྱ་བ། རྣ་བའི་དབང་པོ་སྟེ། འབྱུང་
བ་ཆེན་པོ་བཞི་དག་རྒྱུར་བྱས་པ་སྟེ། རྣ་བའི་རྣམ་པར་ཤེས་པའི་རྟེན་པོ།
གཟུགས་དང་བ་བསྟན་དུ་མེད་པ་ཐོགས་པ་དང་བཅས་པ་སྟེ། དེ་ལྟར་དེ་རྣམ་
པར་དག་པ་ནི་ཡོངས་སུ་དག་པའི་རྡོ་རྗེ་ཐོས་བྱེད་དེ། སྒྲིབ་པ་རྣམ་༔སེལ་ལ་
ཤེས་སོ། །བྱང་ཆུབ་ཆེན་པོ་རྡོ་རྗེ་སྣོམ་བྱེད་དང་། །ཞེས་པ། སྣའི་དབང་པོ་
སྟེ༑ འབྱུང་བ་ཆེན་པོ་བཞི་དག་རྒྱུར་བྱས་པའི་སྣའི་རྣམ་པར་ཤེས་པའི་རྟེན་པོ་
གཟུགས་དང་བ་སྟེ། བསྟན་དུ་མེད་པ་ཐོགས་པ་དང་བཅས་པ་སྟེ། དེ་ལྟར་དེ་
རྣམ་པར་དག་པ་ནི། ཡོངས་སུ་དག་པའི་བྱང་ཆུབ་ཆེན་པོ་རྡོ་རྗེ་སྣོམ་བྱེད་ཀུན་་
ཏུ་བཟང་པོ་ལ་ཤེས་སོ། །བྱང་ཆུབ་ཆེན་པོ་རྡོ་རྗེ་མྱོང་བྱེད་དང་ཞེས་པ་ལྕེའི་་་་
དབང་པོ་སྟེ། འབྱུང་བ་ཆེན་པོ་བཞི་དག་རྒྱུར་བྱས་པའི་ལྕེའི་རྣམ་པར་ཤེས་པའི་
རྟེན་པོ་གཟུགས་དང་བ་སྟེ། བསྟན་དུ་མེད་པ་ཐོགས་པ་དང་བཅས་པ་སྟེ། དེ་
ལྟར་དེ་རྣམ་པར་དག་པ་ནི། ཡོངས་སུ་དག་པའི་བྱང་ཆུབ་ཆེན་པོ་རྡོ་རྗེ་མྱོང་
བྱེད་དེ། འཇམ་དབྱངས་ལ་ཤེས་པར་བྱའོ། །དེ་ཉིད་ཀྱང་ཡིད་ཀྱི་ཡུལ་ཆོས་ཀྱི་
དབྱིངས་ཀྱི་ལྷ་མོ་དང་དུས་བཞི་མཉམ་པ་ཉིད་དུ་ཐབས་དང་ཤེས་རབ་ཀྱི་ངོ་བོར་་
བཞུགས་པའི་ཕྱིར་འདས་པ་དང་། ད་ལྟར་དང་། མ་བྱུང་བ་དང་། མ་་
བྱོན་པ་དང་ཞེས་གསུངས་ཏེ། རྡོ་རྗེ་བདུག་པ་དང་། མེ་ཏོག་དང་། མར་་
མེ་དང་། དྲི་ཆབ་དང་། བཞིའི་ངང་ཉིད་དུ། བར་གྱི་སྐལ་པ་བཞི་དང་།
དཔྱིད་དང་དབྱར་དང་སྟོན་དང་། དགུན་དང་། ཡིད་ཀྱི་ཡུལ་གྱི་སླད་མའི་་་
དུས་བཞི་ལ་སོགས་པ་དབྱེར་མེད་པར་བསྒོམ་ཞིང་མཉམ་པ་ཉིད་ཀྱི་ངང་དུ་ལྟ་བར་
བྱ་བ་ཁོ་ན་ཡིན་ནོ། །འདིར་སྨྲས་པ། འོག་ནས་ཡ་ནི་སྐྱེ་བ་རྣམ་པར་དག་ཅེས་
འབྱུང་ན། འདིར་འདས་པ་དང་པོར་སྦྱོར་བ་ཅིའི་ཕྱིར་ཞེས་བརྒལ་བ་དང་།

〔506〕 I1PD958880506.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ལན་དུ་འཇིག་ཆགས་སྟོང་གནས་བཞི་ལས། ད་ལྟར་གནས་པའི་དུས་འདི་ཉིད་
ལ་བལྟོས་ན། སྔོན་ཏུ་ཆགས་པ་སྐྱེ་བའི་དུས་དེ་ནི། ད་ལྟར་གྱི་དུས་ཀྱི་སྔོན་དུ་
བྱུང་བས་འདས་པ་ཞེས་བྱའོ། །ཅིའི་ཕྱིར་ཞེ་ན། དང་པོ་སྐྱེ་བ་མེད་ན། ད་
ལྟར་གྱི་དུས་ཀྱི་སྔོན་དུ་འདས་པའི་རྒྱུ་ཡང་མེད་པས་དེ་སྐད་ཅེས་བྱའོ། །དེ་ལ་་་
དུས་སུ་ནི་རྣམ་པར་ཤེས་པས་ཡུལ་གཟུགས་མཐོང་སྟེ། དང་པོ་ཡུལ་གཟུགས་
དཀར་པོ་མཐོང་། །དཀར་པོ་གང་ཡིན་ཨུཏ་པ་ལའམ། །པདྨ་དཀར་པོ་ཞེས་་
བྱ་བར་མཐོང་ལ། །དེ་ཡང་ཤུན་པ་དང་འདབ་མ་དང་སོ་སོར་ཞིག་པར་འགྱུར་ལ།
དེ་ཉིད་དངོས་པོ་མེད་པ་ནི་སྟོང་པའི་དུས་སོ། །ཡང་ན་ཤོ་མ་ལ་ཁབ་བརྒྱབ་པའི་
དུས་སུ་རྣམ་པ་ལྟ་བུ་ཡང་ལྷ་མོ་བཞིའི་ངང་ཉིད་དུ་བལྟའོ། །དེ་ལྟར་ཡང་བུད་་་
མེད་སྒྱུ་འཕྲུལ་ལས་ཀྱང་། དུས་བཞི་ནི་ལྷ་མོ་བཞི་རྣམས་སོ་ཞེས་གསུངས་པའི་་་
ཕྱིར་རོ། །ཡང་རིལ་པོར་འདུ་ཤེས་པའི་གཉེན་པོ་ཅན་དུ་རང་བཞིན་གྱི་དཀྱིལ་
འཁོར་བསྟན་པའི་ཕྱིར་ཡང་གསུངས་པ། འཇོམས་པ་ཆེན་པོ་རིག་པ་དང་།
ཞེས་བྱ་བ་ལ་སོགས་པ་འདི་དག་ལུས་ཀྱི་དཀྱིལ་འཁོར་དང་། རྫོགས་པ་ཆེན་པོའི་
དཀྱིལ་འཁོར་རྣམས་གསུམ་གྱི་སྒོ་སྲུང་བ་དང་། བདུད་བཞིའི་དུལ་བར་བྱེད་པའོ།།
དེ་ལུས་ཀྱི་རྣམ་པར་ཤེས་པའི་གནས་བཞི་དང་ལྡན་པ་སྟེ། ས་བོན་ཐམས་ཅད་པ་
ཀུན་གཞིའི་རྣམ་པར་ཤེས་པ་ས་བོན་གྱི་གནས་རེག་པ་སྟེ། དེ་ལྟར་དེ་རྣམ་པར་
དག་པ་ནི་ཡོངས་སུ་དག་པའི་ཁྲོ་བོ་གཤིན་རྗེ་གཤེད་དོ། །ཅིའི་ཕྱིར་ཞེ་ན།
གཤིན་རྗེ་གཤེད་ནི་ཞེ་སྡང་གི་དབང་གི་བྱུང་སྟེ། དེའི་ཕྱིར་འཆི་བདག་གི་བདུད་
དོ༑ །འཇོམས་པ་ཆེན་པོ་རྡོ་རྗེ་རེག་བྱ་དང་ཞེས་པ། ལུས་ཀྱི་ཡུལ་རེག་བྱ་
རྣམ་པར་དག་པ་ནི། ཁྲོ་བོ་ཤེས་རབ་མཐར་བྱེད་ལ་ཤེས་པར་བྱའོ། །ཅིའི་
ཕྱིར་ན་ཕུང་པོའི་བདུད་ནི་ང་རྒྱལ་གྱི་དབང་གིས་བྱུང་ངོ་། །འཇོམས་པ་ཆེན་པོ་

〔507〕 I1PD958880507.jpg
རེག་བྱེད་དང་ཞེས་བྱ་བ། འབྱུང་བ་ཆེན་པོ་བཞི་པོ་དག་རྒྱུར་བྱས་པའི་ལུས་ཀྱི་
རྣམ་པར་ཤེས་པའི་རྟེན་བྱེད་པའི་གཟུགས་དང་བ་སྟེ། བསྟན་དུ་མེད་ཅིང་
ཐོགས་པ་དང་བཅས་པའོ། །དེ་ལྟར་དེ་རྣམ་པར་དག་པ་ནི། ཡོངས་སུ་དག་
པའི་ཁྲོ་བོ་རྟ་མགྲིན་ལ་ཤེས་པར་བྱའོ། །ཅིའི་ཕྱིར་ཞེ་ན། ཉོན་མོངས་པའི་བདུད་
ནི༑ ཆགས་པའི་དབང་གིས་འབྱུང་བའི་ཕྱིར་རོ། །འཇོམས་པ་ཆེན་པོ་རེག་
ཤེས་དང་ཞེས་བྱ་བ་སྟེ། དེ་མ་ཐག་པའི་གནས་ཡིད་ཀྱི་དབང་པོ་ལ་བྱ་སྟེ། དེ་
ལྟར་དེ་རྣམ་པར་དག་པ་ནི། ཡོངས་སུ་དག་པའི་ཁྲོ་བོ་བདུད་རྩི་འཁྱིལ་པ་ལ་
ཤེས་པར་བྱའོ། །ཅིའི་ཕྱིར་ཞེ་ན། ལྷའི་བུའི་བདུད་ནི་ཕྲག་དོག་གི་དབང་གིས་
བྱུང་བ་སྟེ། དེ་ལྟར་ཉོན་མོངས་པ་ལྔ་དང་། བདུད་རྣམ་བཞི་འཇོམས་པར་
བྱེད་པས་ན་ཆེན་པོ་སྟེ། དེའི་དོན་དང་རྟགས་སུ་ཚངས་པ་ལ་སོགས་པ་ཡང་
བདག་ཏུ་བྱས་ཤིང་། དེ་དག་གི་ཉོན་མོངས་པ་ཡང་འཇོམས་པར་བྱེད་པའི་ངང་
ཚུལ་དང་ལྡན་པ་ཁོ་ན་ཉིད་ཡིན་ནོ། །དེ་ལྟར་ཡང་ཞེ་སྡང་འཇོམས་བྱེད་ལ་
སོགས་པ་བཞི་ཞེས་དེ་བྱི་མ་ཧ་ཛ་ལའི་ཏན་ཏྲ་ལས་ཀྱང་གསུངས་པ་ཁོ་ན་ཡིན་ནོ།།
དེ་ལྟར་ན་ཁྲོ་བོ་ཆེན་པོ་འདི་དག་ཀྱང་ཡན་ལག་དང་ཉིང་ལག་ཏུ་བློས་རྣམ་པར་
བརྟག་པར་བྱའོ། །ཉོན་མོངས་པ་ཅན་གྱི་ཡིད་ཀྱི་དབང་གིས། ཕྱིན་ཅི་ལོག་གི་
ལྟ་བ་དྲུག་ཅུ་རྩ་གཉིས་བྱུང་ཡང་། མདོའི་རྟག་ཆད་གཉིས་སུ་འདུས་ལ། ཕྱི་
མ་ཡན་ལག་དྲུག་ཅུ་ཐམ་པ་ཡང་། བདག་དང་མཚན་མ་གཉིས་སུ་འདུས་པས།
དེའི་གྲོགས་བདག་ཏུ་ལྟ་བ་དང་མཚན་མར་ལྟ་བ་གཉིས་ཏེ་བཞིའོ། །དེ་ལྟར་ཉོན་
མོངས་པ་ཅན་གྱི་ཡིད་འཁོར་རྣམ་བཞི་པོ་དེ་རྣམ་པར་དག་པ་ནི། ཡོངས་སུ་དག་
པའི་ལྷ་མོ་བཞི་སྟེ། དེ་ཡང་གང་ཞེ་ན། རྟག་པར་ལྟ་བ་དང་ཞེས་བྱ་བ་ལ་
སོགས་པ་སྟེ། དེ་ལྟར་རྟག་པར་བལྟ་བ་དང་། ཞེས་བྱ་བ་ནི། ཚེ་རབས་

〔508〕 I1PD958880508.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ།
ཐམས་ཅད་དུ་བདག་མི་འགྱུར་བར་ཡོད་པར་ལྟ་བ་སྟེ། དཔེར་ན་ཕུང་པོ་ནི་སྦྲུལ་
པགས་པ་རྗེས་པ་བཞིན་དུ་བོར་ན་ཡང་། ཚེ་རབས་ཐམས་ཅད་དུ་བདག་སྟེ་མི་
འགྱུར་བར་འདོད་པའོ། །དེ་ལྟ་བུའི་ལྟ་བ་དེ་དེ་བཞིན་ལྟར་རྟག་པ་མ་ཡིན་ཏེ།
ཆོས་ཐམས་ཅད་སྒྱུ་མའི་དཔེའ་བརྒྱད་ཙམ་དུ་གནས་པའི་ཕྱིར་རྟག་པར་མ་ཡིན་པ་
ཞེས་བྱའོ། །དེ་ལྟར་དེ་ལྟར་རྣམ་པར་དག་པ་ནི་ལྷ་མོ་ཀྱོ་བ་མའོ། །ཆད་པར་་
ལྟ་བ་དང་། ཞེས་བྱ་བ་ཚེ་སྔ་ཕྱི་དང་ལས་དགེ་སྡིག་འབྲས་བུ་དང་བཅས་པ་མི་་
ཤེས་པ་སྟེ། ད་ལྟར་གྱི་ཚེ་འདི་འབའ་ཞིག་ཏུ་ཟད་དེ། འབྱུང་བ་བཞི་འདུས་
པ་ལས་སེམས་གློ་བུར་དུ་རང་འོངས་པར་ཟད་པས་ཤི་ཕན་ཆད་ཐལ་བ་བཞིན་དུ་་
མེད་པར་ལྟ་བ་སྟེ། དེ་ལྟ་བུ་ལྟ་བ་དེ་དེ་ལྟར་ཆད་པ་མ་ཡིན་ཏེ། ཆོས་ཐམས་་
ཅད་ནི་རྒྱུ་དང་འབྲས་བུ་ལ་བལྟོས་པས་རྟེན་ཅིང་འབྲེལ་པར་འབྱུང་བ་ཡན་ལག་་་
བཅུ་གཉིས་སུ་མ་བུ་གསུམ་དུ་འབྲེལ་པ་ལས་ཐམས་ཅད་འབྱུང་བར་ལྟ་བ་ཡིན་པས་
དེ་དེ་ལྟར་རྣམ་པར་དག་པ་ན་ཡོངས་སུ་དག་པའི་རྡོ་རྗེ་ཞགས་པ་མའོ། །བདག་
དུ་ལྟ་བ་གང་ཞེ་ན། འདི་ན་ཁ་ཅིག་བདག་ཡོད་པར་ལྟ་སྟེ། ཕུང་པོའི་ནང་ན་
བདག་ཅེས་བྱ་བ་ཅིག་ཡོད་པར་ལྟ་སྟེ། དེ་ཡང་ཆེ་སྟེ་ཤེལ་སྒོང་ཙམ། ཆུང་སྟེ་
ཡུངས་འབྲུ་ཙམ། གསལ་བ་དྲི་མ་མེད་པ་དེ་ཉིད་བདག་ཡིན་ཏེ། བདག་གི་་་
ལུས་ངག་གི་ལས་གཡོ་བ་མེད་པར་བྱེད་པ་ཡང་དེ་ཡིན་ནོ། །ཞེས་བྱ་བར་འདོད་་
པ་སྟེ། དེ་དེ་ལྟ་བུའི་ལྟ་བ་སྟེ། དེ་ལྟར་བདག་ཏུ་མ་ཡིན་ཏེ་ཆོས་ཐམས་ཅད་ཀྱི་
རྩ་བ་ནི་རང་གི་སེམས་ཡིན་ན། ཡང་སེམས་ནི་ནམ་མཁའ་དྲི་མ་མེད་པ་ལྟར་
རང་བཞིན་གྱིས་འོད་གསལ་བ་ཡིན་པས་བདག་ཏུ་ལྟ་བ་མ་ཡིན་ཏེ། དེ་དེ་ལྟར་
རྣམ་པར་དག་པ་ནི་ཡོངས་སུ་དག་པའི་རྡོ་རྗེ་ལྕགས་སྒྲོག་མར་ཤེས་པར་བྱའོ། །
མཚན་མར་མ་ཡིན་པ་ཞེས་བྱ་བ་ནི། སྤྱི་ཁྱབ་ཀྱི་ལྟ་བ་སྟེ། འདི་ནི་ཁ་ཅིག་ནི་

〔509〕 I1PD958880509.jpg
ཕོའི་མཚན་མར་ངེས་སོ། །ཁ་ཅིག་མོའི་མཚན་མར། དེ་བཞིན་དུ་ཕ་དང་མ་
དང་བུ་དང་སྲིང་མོ་དང་དགྲ་དང་མཛའ་བཤེས་དང་། དཀར་པོ་དང་སྔོན་པོ་
ལ་སོགས་པ་སོ་སོའི་མཚན་མ་རྣམ་པ་སྣ་ཚོགས་པར་འཛིན་པའི་སྒྲ་ཐ་སྙད་ཀྱི་་
རྣམ་གྲངས་དེ་ཐམས་ཅད་ཆོས་སྟོང་པ་ཉིད་ཀྱི་ངང་ཉིད་དུ་རྣམ་པར་དག་པ་ནི།
ཡོངས་སུ་དག་པའི་རྡོ་རྗེ་དྲིལ་བུ་མའི་ངང་ཉིད་དོ། །བསོགས་ཀྱིས་ནི་མཐའ་
ཡས་པའི་ཆོས་དང་ཆོས་ཉིད་ཐམས་ཅད་ཀྱང་དེ་བཞིན་དུ་རྣམ་པར་དག་པ་དང་།
ཡོངས་སུ་དག་པའི་ལྷའི་རང་བཞིན་དུ་ཤེས་བྱ་བའི་ཐ་ཚིག་དང་འབྲེལ་ཏོ། །དེ་
ལྟ་བུའི་དམ་ཚིག་བརྗོད་ཀྱིས་མི་ལང་པ་ཞེས་པ་རང་བཞིན་གྱི་དུས་ནི་མཐའ་ཡས་
མུ་མེད་པའི་སྟོང་པ་ཆེན་པོ་འཇིག་རྟེན་གྱི་ཁམས་རྡུལ་ཕྲ་རབ་སྙེད་ན། བྱང་ཆུབ་
ཀྱི་སེམས་དང་ལྡན་པའི་སེམས་ཅན་ཅི་སྙེད་ཡོད་པ་ཐམས་ཅད་ཀྱང་དེ་རེ་རེ་ཡང་
ལྷ་སུམ་ཅུ་རྩ་དྲུག་གི་རང་བཞིན་དུ་གནས་ཞེས་བྱའོ། །དེའི་ཕྱིར་ན་བརྗོད་པ་ནི་
གྲངས་ཡིན་ལ། བརྗོད་ཀྱིས་མི་ལང་བ་ནི་གྲངས་ལས་འདས་པའི་དོན་དུ་བསྟན་
པ་ཡིན་ནོ། །དེ་ལྟ་བའི་དེ་དག་ཀྱང་ཚུལ་ཇི་ལྟར་བཞུགས་ན། གཉིས་སུ་
མེད་པར་བཞུགས་སོ་ཞེས་བྱ་སྟེ། དེ་དག་གི་དོན་ཡང་གོང་དུ་བཀྲལ་ཟིན།
བཞུགས་ཞེས་བྱ་བ་ནི། རྣམ་པར་གནས་པ་སྟེ་སེམས་ཙམ་གྱི་རྣལ་འབྱོར་ལྟར་
སྤྱན་དྲངས་ནས་བཞུགས་པ་ནི་མ་ཡིན་ཏེ། ཡེ་ནས་རང་བཞིན་ལྷུན་གྱིས་གྲུབ་
པའི་དཀྱིལ་འཁོར་ན་གཉིས་སུ་མེད་པའི་རང་བཞིན་དུ་བཞུགས་པའོ། །དེ་ལྟར་
ཡང་གསུང་བ། དེ་ལ་སོགས་པ་མཐའ་ཡས་མཆོག །ཆོས་དབྱིངས་མཉམ་
དང་མི་མཉམ་པ། །ནམ་མཁའ་དབྱིངས་ཀྱི་མཐའ་ཀླས་པར། །རྡོ་རྗེ་སེམས་
དཔའ་དེ་བཞིན་གཤེགས་ཞེས་ཏེ། ཐམས་ཅད་རྡོ་རྗེ་སེམས་དཔའི་རང་བཞིན་དུ་
བལྟ་བའོ། །དེ་ལྟ་ཡང་གོང་དུ་གསུངས་པ་ལྟར། རིག་པའི་འོག་མིན་ནི་ཡུམ་

〔510〕 I1PD958880510.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
གྱི་བྷ་ག་ལྷ་ཐམས་ཅད་ཀྱི་འབྱུང་གནས་ལ། ཤེས་པར་བྱ་སྟེ། དེ་ལྟར་ཡང་
གསུང་བ། བུད་མེད་ཡུལ་ནི་བདེ་ཆེན་ལ། །རྡོ་རྗེ་པདྨ་མཉམ་བཞག་སྟེ།།
ཆོས་འབྱུང་གསང་བའི་བྷ་ག་ལ། །ལྷ་རྣམས་ཐམས་ཅད་བཞུགས་པའོ། །ཞེས་
གསུངས་ཏེ། དེ་བཞུགས་པའི་དཀྱིལ་འཁོར་ནི། ཏིང་ངེ་འཛིན་ལྷག་པའི་བྱང་
ཆུབ་སེམས་ཀྱི་དཀྱིལ་འཁོར་ཡི་གེ་བཞི་བཅུ་རྩ་གཉིས་ལ། སངས་རྒྱས་པའི་
འབྲས་བུ་ལྷ་བཞི་བཅུ་རྩ་གཉིས་ལ་ཤེས་པར་བྱའོ། །དེ་ལྟར་ཡང་ཐབས་དང་ཤེས་
རབ་བྱང་ཆུབ་སེམས་ཚོགས་རྒྱུ་འཁོར་ལོ་ཞེས་བྱ་བ་ལ་སོགས་པ་ཡིན་ནོ། །དེ་
ཡང་ཆོས་ཀྱི་དབྱིངས་ཀྱི་རང་བཞིན་པས་ནི་མཐའ་དང་དབུས་མེད་ཅེས་བྱའོ། །
གཞི་ཞེས་པ་ནི་ཡུམ་གྱི་བྷ་ག་སྟེ། ཕྱིའི་ནམ་མཁས་སྣོད་དང་བཅུད་དུ་བཅས་པའི་
གཞི་བྱེད་དེ། མཁའ་དེ་ལ་རྟེན་ཅེས་བྱ་བ་གསུངས་ལ། ཡུམ་གྱི་བྷ་ག་ལ་ཡང་
གཞི་ཞེས་བྱ་བ་སྨོས་སོ། །དེ་ལ་ཅི་རྟེན་ཞེ་ན། ཚད་མེད་པའི་ཡེ་ཤེས་ཀྱི་
འཁོར་ལོ་རྟེན་ཏེ། དེ་ལ་ཚད་མེད་པ་ལ་ཡང་ལ་ལ་ན་རེ་ཆེ་ཆུང་ཚད་མེད་དེ་འཕྲ་
རྒྱས་ཀྱི་ཚད་ཀྱི་ཡུངས་ཀར་ཙམ་དང་། ཚད་དཔག་ཏུ་མེད་པར་གྱུར་པའོ་ཞེས་བྱ་
ན༑ སྤྱིར་རྒྱ་ཆེ་བ་ཁོ་ན་གཟུང་བར་བྱ་བ་ཡིན་ནོ། །དེ་ཡང་གཟུང་འཛིན་གྱི་
དྲི་མ་མེད་ཅིང་འདོད་ཆགས་ཀྱི་ཉོན་མོངས་པའི་སྐྱོན་དང་བྲལ་བའི་ཕྱིར། ཡེ་་་་
ཤེས་ཀྱི་འཁོར་ལོ་གསལ་བ་སྟེ། ཤེལ་གྱི་ནང་ན་གནས་པའི་གཟུགས་བཞིན་དུ་ཡེ་
ཤེས་ཀྱི་འཁོར་ལོ་ནི། གསེར་བཞིན་དུ་སྦྱངས་པའི་མདོག་ལྟར་གནས་ཞེས་སོ། །
ཡང་དེ་ཉིད་གང་གི་ནང་ན་གནས་ཤེ་ན། ཡེ་ཤེས་རིན་པོ་ཆེའི་གཞལ་ཡས་ཁང་
ན་གནས་སོ་ཞེས་བྱ་སྟེ། ནང་གི་དུས་སུ་ཧཱུཾ་དཀར་པོ་ལས་ཡུམ་ཀུན་ཏུ་བཟང་་་་
མོར་གྱུར་ནས། དེ་འོད་དུ་ཞུ་བ་ལས་མཆོད་རྟེན་དུ་གྱུར་པ་ཡིན་ལ། གསང་་
བའི་དུས་སུ་ནི་ཡུམ་ཀུན་ཏུ་བཟང་མོ་ལ་ཤེས་པར་བྱ་སྟེ། དེ་ཡང་ཕུང་པོ་ལྔ་་་

〔511〕 I1PD958880511.jpg
རིགས་ལྔ་ཡེ་ཤེས་ལྔའི་རང་བཞིན་ཅན་ཡིན་པས་ཡེ་ཤེས་རིན་པོ་ཆེ་ཞེས་བྱའོ། །
མཐའ་ཡས་པའི་རིགས་འཕྲོ་བའི་ངང་ཚུལ་ཅན་ཡིན་པས་ན། འབར་བ་ཞེས་བྱའོ།།
ཆོས་ཀྱི་དབྱིངས་ཀྱི་ངོ་བོ་ཡིན་པས་གཞལ་ཡས་ཁང་ཞེས་བྱའོ། །ནམ་མཁའི་་་་
དབྱིངས་ཀྱི་རང་བཞིན་ཡིན་པས། རྒྱ་ཕྱོགས་བཅུར་ཡོངས་སུ་མ་ཆད་པ་ཞེས་བྱ་
སྟེ༑ ཁྱབ་པ་དང་མ་ཁྱབ་པ་མེད་ཅེས་བྱ་བའི་ཕྱིར་རོ། །ད་ནི་ཡུམ་དེ་ལ་་་་
གཞལ་ཡས་ཁང་གཉིས་པའི་རང་བཞིན་དུ་སྟོན་པས། ཡོན་ཏན་དཔག་ཏུ་མེད་་
པར་རྒྱས་པའི་ཕྱིར་གྲུ་བཞིར་གྱུར་ཞེས་བྱའོ། །དེ་ཡང་གྲུ་བཞི་ནི་མཉམ་པ་ཡིན་་
པ་དང་། ཁྱབ་པ་ཡིན་པ་དང་། རྒྱས་པ་ཡིན་པ་དང་འདྲ་བར། ཆོས་ཀྱི་སྐུ་
ནམ་མཁའ་ཉིད་དང་ལྡན་པས་ནི། ཁྱབ་པ་དང་ཟབ་པ་དང་། རྒྱ་ཆེ་བ་་་་་
གཉིས་ཀྱིས་རྒྱས་པའི་ཕྱིར་ནི་རྒྱས་པའི་སྟེ། དེ་ལ་ཟབ་པས་རྒྱས་པ་ནི། བདུད་
རྩི་ལྔ་དང་ཐབས་དང་ཤེས་རབ་རོལ་པའི་གཟུགས་ལ་སོགས་པའི་ཡོན་ཏན་ལྔ་དང་།
རབ་ཏུ་གསང་བའི་མཆོད་པ་བཞི་ལ་སོགས་པ་སྟེ། དེ་ལྟར་དཔལ་གསང་བ་་་
འདུས་པའི་ལེའུ་བཅོ་བརྒྱད་པ་ལས་གསུངས་པ། རང་བཞིན་ལུས་ཀྱི་བདག་ཉིད་
ལ་དྲི་མ་ལྔ་པོ་འབབ་པར་འགྱུར། ཡེ་ཤེས་ལྔས་ནི་བྱིན་བརླབས་པར། །བདུད་
རྩི་ལྔ་ཞེས་བྱ་བར་བཤད་ཅེས་གསུངས་པའོ། །རྒྱ་ཆེ་བས་རྒྱས་པ་ནི། གཞུང་་
འདི་ཉིད་ལས། གཟུགས་ལ་སོགས་པའི་འདོད་པའི་ཡོན་ཏན་ལྔ་རང་བྱུང་ངོ་། །
ཞེས་པའོ། །སངས་རྒྱས་དང་སེམས་ཅན་གཉིས་སྐྱེ་བ་མེད་པའི་དབྱིངས་སུ་་་་
མཉམ་པས་ན་མཉམ་པའོ། །ཡབ་ཡུམ་དེའི་ཡེ་ཤེས་ཀྱི་ཁྱད་པར་གཞན་ལས་སྨོས་
པའི་ཕྱིར། ལྷག་པའི་ཡེ་ཤེས་རིན་པོ་ཆེའི་གློ་འབུར་གྱིས་མཛེས་པ་ཞེས་པ་སྟེ།
དཔལ་གསང་བ་འདུས་པ་ལས་ཀྱང་། བཅོམ་ལྡན་འདས་དཔལ་རྡོ་རྗེ་སེམས་
དཔའ་རྣམ་པར་ཤེས་པའི་ཕུང་པོ་སྐྱེ་བ་མེད་པའི་དབྱིངས་སུ་དགོངས་ཤིང་།

〔512〕 I1PD958880512.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
ཆོས་ཐམས་ཅད་ཆོས་ཉིད་བྱང་ཆུབ་ཀྱི་སེམས་ཀྱི་ངང་དུ་དབྱེར་མེད་པ་ལ་དགོངས་
ནས༑ ཡེ་ཤེས་ཀྱི་སྐུ་ཆོས་གཟུགས་ཀྱི་འོད་དཀར་ལ་དམར་ཞིང་། ཁ་དོག་ལྔ་
དང་ལྡན་པར་ཤེས་པའི་ཚེ། མཱ་མ་ཀཱི་ལ་སོགས་པའི་ཡུམ་བཞིས་ཀུན་རྫོབ་ཀྱི་
བརྡའ་ཉེ་བར་བཟུང་ནས། ཤིན་ཏུ་ཆགས་པའི་དབྱིངས་སུ་བསྐུལ་ནས། ཡེ་
ཤེས་ཀྱི་ལུས་ཆོས་ཀྱི་ཆོས་ཉིད་དང་ལྡན་པ་ལས་བཞེངས་ནས། ཡང་འདོད་
ཁམས་ན་གནས་པའི་སེམས་ལ་དགོངས་ནས། ཡུམ་བཞིའི་བྷ་ག་ཐབས་དང་ཤེས་
རབ་རོལ་པའི་ཚུལ་གྱིས་དཀྱིལ་འཁོར་གྱི་ལྷ་ཐམས་ཅད་འབྱིན་པའི་ངང་ཚུལ་ལ་
གནས་པར་བཞུགས་སོ། །།དེའི་རྟགས་གློ་བུར་དུ་བཤད་པ་དེ། གློ་བུར་ཡང་
རྟགས་ཡིན་ལ། ཡུམ་ཡང་གནས་ཡིན་པའི་ཕྱིར་རོ། །ཡང་དེ་དང་འདྲ་བར་་་
རང་བཞིན་མེད་པའམ། ཅི་འདྲ་བ་ཞིག་ཅེ་ན། ཡེ་ཤེས་བསམ་གྱིས་མི་ཁྱབ་པ་
སྟེ་ཞེས་པ་སྟེ། ཡུམ་བསམ་གྱིས་མི་ཁྱབ་པ་ལ་དབང་སྒྱུར་བའི་ཡེ་ཤེས་དང་ལྡན་་
པའི་ཕྱིར་རོ། །ཆོས་ཉིད་རང་བཞིན་གྱིས་དག་པ་ཡིན་པའི་ཕྱིར། རྒྱན་གྱི་ཁྱད་
པར་ཐམས་ཅད་ཀྱང་། ཤེལ་གྱི་དྲུང་ན་གནས་པའི་གཟུགས་བཞིན་དུ། མི་་་་
སྒྲིབ་པར་གསལ་བ་ཡིན་ནོ། །ད་ནི་ཐར་པ་མཆོག་གི་ཁང་པ་དེར་འཇུག་པར་བྱ་
བའི་ཡན་ལག་བསྟན་པའི་ཕྱིར། རྣམ་པར་ཐར་པ་བཞིའི་སྒོ་ནས་འཇུག་པའི་སྒོ་
ཁྱུད་ཅན་ཞེས་སྨོས་ཏེ། བྷ་གའི་གཞལ་ཡས་ཁང་དེར་འཇུག་ན། རྣམ་པར་
ཐར་པའི་སྒོ་ནས་འཇུག་དགོས་ཏེ། དེ་ཡང་འདིར་ནི་ཡུམ་གྱི་གསང་བའི་ཡན་་་་་
ལག་བཞི་ལ་བྱ་སྟེ། དེ་ཡང་འདོད་ཆགས་ལ་སྩོགས་པ་ཉོན་མོངས་པ། རྒྱུ་དང་
འབྲས་བུར་བཅས་པ་རྣམ་པར་དག་པར་མཛེས་པར་དགོངས་པའི་ཕྱིར་རྣམ་པར་
ཐར་པ་ཞེས་བྱའོ། །དེ་ལྟར་རྣམ་པར་ཐར་པ་བཞིའི་སྒོ་ཁྱུད་དང་ལྡན་གྱིས་ཀྱང་།
རྣམ་པར་ཐར་པ་བརྒྱད་དུ་ལྡན་པའི་དུས་ན་བྱང་ཆུབ་ཆེན་པོའི་འབྲས་བུ་མི་འབྱང་

〔513〕 I1PD958880513.jpg
བས༑ ཆེ་བའི་ཡོན་ཏན་རྟ་བབས་བརྒྱད་དུ་སྨོས་ཏེ། ཡབ་ཀྱི་ཡན་ལག་བཞི་
ཡང་བསྟན་ཏེ་བརྒྱད་དུ་གྱུར་པ་ཡིན་ནོ། །དེ་ལ་རྟ་ཞེས་པའི་དོན་ནི། འདིར་
གསང་བའི་རྡོ་རྗེ་ལིང་ག་རྟ་ཞེས་བྱ། དེ་ཡང་རིག་པའི་སྐྱེས་བུ་གནས་སུ་ཕྱིན་་་་་
པར་བྱེད་པའི་ངང་ཚུལ་དང་ལྡན་པ་ཉིད་ཁོ་ན་ལའོ། །དེ་ཉིད་བགྲོད་པར་བྱ་་་་
བའི་གནས་སུ་བྱོན་པར་བྱེད་པའི་ངང་ཚུལ་ཅན་ཡིན་པའི་ཕྱིར་ནི། བབས་ཞེས་
བྱ་བར་འོས་སོ། །ས་བོན་རྒྱུ་བའི་དུས་ན་ནི། དཔལ་རྡོ་རྗེ་སེམས་དཔའ་བྱང་
ཆུབ་སེམས་ཆུ་ཟླ་ལྟ་བུའི་ངོ་བོ་ཟླ་བ་ལྟ་བུའི་ངོ་བོ་ཉིད་ཟླ་བ་ལྟར་དག་ཅིང་དཀར་་
པོའི་ཚུལ་དུ་བབས་ནས་བཞུགས་སོ་ཞེས་བྱའོ། །དེ་དག་གི་དོན་ནི་འཁོར་བ་ཅན་
གྱི་རྒྱུ་དང་། སྤྱོད་ཡུལ་དང་འབྲས་བུར་བསྟན་པ་ཡིན་ཏེ། དཔལ་ཀུན་ཏུ་
བཟང་པོ་ནི་གཞན་དུ་མ་ཡིན་ཏེ་བདག་ཉིད་དོ། །ཆོས་བྱ་བ་མོ་ཀུན་ཏུ་བཟང་མོ་
ནི༑ གཞན་དུ་མ་ཡིན་ཏེ་ཡུམ་མོ། །དཔལ་རྡོ་རྗེ་སེམས་དཔའ་ནི་གཞན་དུ་མ་
ཡིན་ཏེ། ས་བོན་བྱང་ཆུབ་སེམས་སོ། །འབྱུང་བ་ཆེན་པོ་དང་། དབང་པོ་
དང་། རྣམ་པར་ཤེས་པ་དང་། ཡུལ་དང་དུས་ནི་གཞན་དུ་མ་ཡིན་ཏེ།
སངས་རྒྱས་སྤྱན་ལ་སོགས་པའོ། །སེམས་དཔའ་དང་སེམས་མ་སྟེ། དེ་ཡང་
ལེའུ་བཅུ་གསུམ་པས་རྟོགས་པར་བྱའོ། །དེ་ལྟར་ཡུམ་ཡེ་ཤེས་ཀྱི་ལྷ་མོ་ནི་ཆོས་བྱ་
བ་མོ་ཀུན་ཏུ་བཟང་མོ། རྒྱུ་འབྱུང་བ་ཆེན་པོ་བཞི་ནི་ལྷག་པའི་ཡེ་ཤེས་ཀྱི་གློ་
འབུར༑ ས་བོན་བྱང་ཆུབ་སེམས་ནི་དཔལ་རྡོ་རྗེ་སེམས་དཔའ། ཕུང་པོ་དང་
ཁམས་དང་སྐྱེ་མཆེད་ནི་ལྷ་སུམ་ཅུ་རྩ་དྲུག་གི་རང་བཞིན་དུ་ཡེ་ནས་སངས་རྒྱས་ཏེ་
གནས་པས་ན། ཕྱི་དང་ནང་མེད་ཀུན་ཏུ་ཡང་ནང་དུ་གྱུར་པ་ན་ཞེས་བྱའོ། །
ཐུབ་པ་དྲུག་ནི་དཀྱིལ་འཁོར་གྱི་ལྷ་ཡིན་ཡང་། ཁམས་དང་སྐྱེ་མཆེད་ཡོངས་སུ་་་
དག་པའི་ལྷ་མ་ཡིན་ནོ། །འོ་ན་གསང་བའི་དཀྱིལ་འཁོར་ལ་བཀོད་པ་མི་འགལ་་

〔514〕 I1PD958880514.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ལམ་ཞེ་ན། མི་འགལ་ཏེ་ཐེག་པ་ཆུང་ངུ་ནི་དགོངས་པའི་དབང་གིས། ཆེན་་
པོའི་ནང་དུ་མི་འགྲོ་བའོ། །ཡང་ས་བོན་བྱང་ཆུབ་ཀྱི་སེམས་ཆུ་ཟླ་ལྟ་བུའི་ངོ་བོ་
དཔལ་རྡོ་རྗེ་སེམས་དཔའ་དེ་ཉིད་རྒྱུ་དང་གནས་ཀྱི་ངོ་བོར་སྨོས་པའི་ཕྱིར། མི་་
འཇིགས་པ་སེང་གེའི་ཁྲི་དང་ཞེས་བྱ་བ་ལ་སོགས་པ་སྟེ། དེ་ཡང་ཡུལ་ཅན་ཁོ་ན་
ལ་ཤེས་པར་བྱའོ། །འདོད་པའི་འདོད་ཆགས་ལ་སོགས་པ་རྣམ་པར་དག་པའི་་་་
ཕྱིར་གོས་པ་མེད་པ་པདྨའོ། །སྤྲུལ་པའི་དཀྱིལ་འཁོར་སྣ་ཚོགས་ཀྱི་ཕྲེང་བ་རྒྱུན་མི་
ཆད་པས་ན། པདྨ་རིན་པོ་ཆེ་སྣ་ཚོགས་ཀྱི་པདྨའོ། །རང་བཞིན་རྫོགས་པ་ཆེན་
པོ་དཀྱིལ་འཁོར་གྱི་རྒྱུ་དང་གདན་གྱི་ངོ་བོ་བས་ན། རང་བཞིན་གྱི་འོད་གསལ་་་
བའི་ཉི་ཟླའི་དཀྱིལ་འཁོར་ཏེ། དེ་ཡང་འདིར་ཡབ་ཡུམ་ཐབས་དང་ཤེས་རབ་ཀྱི་
ཉི་ཟླ་རྩེག་མ་ལ་ཤེས་པར་བྱའོ། །དེ་ཡང་འདིར་ནི་སྐབས་ཀྱི་དོན་བསྡུས་པ་རྣམ་
པ་གཉིས་ཏེ། བདུན་གྱིས་མདོར་བསྡུས་པ་དང་། དེ་ཉིད་ཡང་གསུམ་གྱིས་་་་
མདོར་བསྡུས་པར་ཤེས་པར་བྱ་སྟེ། དེ་ལ་དང་པོ་བདུན་གྱིས་མདོར་བསྡུས་པ་ནི།
དཔལ་ཀུན་ཏུ་བཟང་པོའི་རང་བཞིན་ཏེ། ཁྱད་པར་བསྟན་པ་དང་ཡུམ་ཀུན་ཏུ་
བཟང་མོའི་རང་བཞིན་དང་ཁྱད་པར་བསྟན་པ་དང་། དེ་ཐབས་དང་ཤེས་རབ་
རོལ་པའི་ཡན་ལག་བསྟན་པ་དང་། ས་བོན་བྱང་ཆུབ་སེམས་འབྱུང་བར་བསྟན་་
པ་དང་། བྷ་གའི་རང་བཞིན་བསྟན་པ་དང་། གསང་བའི་བྷ་གར་བྱང་ཆུབ་
སེམས་བྱུང་བར་བསྟན་པ་ལས་གདན་བསྟན་པ་དང་། གདན་དེ་དག་ལ་
བཞུགས་པའི་དཀྱིལ་འཁོར་བསྟན་པའོ། །དེ་ལ་དེ་བཞིན་གཤེགས་པ་ཡང་དག་
པར་རྫོགས་པའི་སངས་རྒྱས་ཞེས་པ་ནས། དེ་དབྱེར་མེད་པའི་རང་བཞིན་ཏེ་
ཞེས་པའི་བར་གྱིས་ནི། དཔལ་ཀུན་ཏུ་བཟང་པོའི་རང་བཞིན་དང་ཁྱད་པར་
བསྟན་ཏོ། །འོག་མིན་གྱི་གནས་ཞེས་པ་ལ་སོགས་པ་སྟེ། ཀུན་ཏུ་བཟང་མོའི་

〔515〕 I1PD958880515.jpg
རང་བཞིན་དང་ཁྱད་པར་བསྟན་ཏོ། །རྣམ་པར་ཐར་པ་བཞི་དང་བརྒྱད་ལ་
སོགས་པས་ནི། ཐབས་དང་ཤེས་རབ་རོལ་པའི་ཡན་ལག་བསྟན་པ་སྟེ། རྟ་
བབས་ཞེས་གསུངས་པ་ལས་འདིར་བཅུས་ནས་བསྟན་ཏེ ། རྟ་ནི་འགུ་ཧ་གསང་
བའི་རྡོ་རྗེ་ལ་བྱ་སྟེ། །དེས་ནི་ས་བོན་བྱང་ཆུབ་སེམས་འབྱུང་བར་བསྟན་པའོ།།
ཕྱི་དང་ནང་མེད་པར་ཀུན་ཏུ་ཡང་ནང་དུ་གྱུར་པ་ན་ཞེས་བྱ་བའི་བར་གྱིས་ནི།
བྷ་གའི་རང་བཞིན་བསྟན་པའོ། །མི་འཇིགས་པ་སེང་གེའི་ཁྲི་དང་། །ཞེས་བྱ་
བ་ལ་སོགས་པར་ནི། གསང་བའི་བྷ་གར། བྱང་ཆུབ་སེམས་བྱུང་བ་ལས་
གདན་བསྟན་པའོ། །རྣམ་པར་ཤེས་པའི་རྒྱལ་པོ་ནས་རྟག་ཆད་ཀྱི་བར་གྱིས་ནི།
གདན་དེ་དག་ལ་བཞུགས་པའི་དཀྱིལ་འཁོར་བསྟན་པའོ། །དེ་ཉིད་ཡང་ཡིག་
འབྲུའི་དབང་ལས་གསུམ་གྱིས་མདོར་བསྡུ་བར་བྱ་བའི་ཕྱིར། ཡང་གསུངས་པ།
མགོ་ནི་མ་ནོར་ལམ་ཡིན་ཏེ། །ཤད་ནི་ཐབས་ཆེན་ཚིགས་སུ་གཅོད། །ཏིག་ནི་
ཤེས་རབ་མིང་དུ་སྨྲ། །ཞེས་གསུངས་ཏེ། རྒྱུད་ཀྱི་དབུ་ལ་ཕུན་སུམ་ཚོགས་པའི་
གླེང་གཞི་མེད་ན་ནི། བཀའ་ཡང་དག་པའི་ཆོས་སུ་མི་འགྱུར་ལ། གསུང་རབ་
ཀུན་གྱི་དབུར་བྲི་དགོས་པས་བཅོམ་ལྡན་འདས་ཀྱིས་བསྟན་པའི་ཕྱིར་མགོ་ནི་མ་་་་
ནོར་ལམ་ཡིན་ཏེ། །ཞེས་བྱ་བའི་ཚིག་གསུམ་གསུངས་པ་ཡིན་ནོ། །དེ་ལ་མགོ་ནི་
ཡི་གེ་ཨ་འདྲ་ལ། ཡི་གེ་ཨའི་སྒྲ་ནི་དབུ་མ་ལ་ཡང་དམིགས་སུ་མེད་པ་ཡུམ་ཤེས་་
རབ་ཀྱི་ཕ་རོལ་ཏུ་ཕྱིན་པའོ་དེ་ལྟར་མགོ་དང་ལྡན་གྱིས་ཀྱང་ཤད་མེད་ན་ཚིག་གི་་་་་
མཚམས་མི་ཕྱེད་པས། ཇི་ལྟར་ན་ཀ་རི་ ཀ་ཕྱེད་པར་མི་འགྱུར་བར་ཤད་དགོས་
པའི་ཕྱིར།། ཤད་ནི་ཐབས་ཀྱི་ཕ་རོལ་ཏུ་ཕྱིན་པའི་བདག་པོ་ཉིད་དཔལ་ཀུན་ཏུ་་
བཟང་པོའོ། །དེ་ལྟར་ཀ་རི་ཀ་རབ་ཏུ་གསལ་བར་བྱེད་པ་དེ་སྙེད་ཀྱང་། ཏིག་
གི་ཡིག་འབྲུ་རབ་ཏུ་དབྱེ་བ་མ་བྱས་ན། ཀ་རི་ཀར་མི་འགྱུར་བས་ཏིག་དགོས་་་་་

〔516〕 I1PD958880516.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ
པའི་ཕྱིར། ཏིག་ནི་ཤེས་རབ་མིང་དུ་སྨྲ་ཞེས་བྱ་བ་གསུངས་ཏེ། ཏིག་ནི་ལྷག་་
པའི་བྱང་ཆུབ་སེམས་ཟླ་བའི་དཀྱིལ་འཁོར་ཡི་གེ་ཕྲེང་བའི་ལྷ་བཞི་བཅུ་རྩ་གཉིས་ཀྱི་
ངོ་བོར་ཤེས་པར་བྱའོ། །ཅིའི་ཕྱིར་ཞེ་ན། ཚེག་དྲག་ཟླ་བ་གང་བའོ་ཞེས་
གསུངས་པས། དེ་ཙམ་གྱིས་ཀྱང་ཤེས་རབ་མཆོག་དང་ལྡན་པའི་མི་རྣམས་ཀྱིས།
མ་ཧཱ་ཡོ་གའི་གཞུང་དང་དོན་གོ་ཞིང་རྟོགས་པར་འགྱུར་རོ། །དེ་ལྟར་དཔལ་
གསང་བའི་སྙིང་པོ་ལ། མ་ཧཱ་ཡོ་གའི་དབང་དུ་བཤད་པར་འདོད་པའི་རྣལ་
འབྱོར་པས་གོང་དུ་བསྡུས་པའི་དོན་སུམ་ཅུ་ཐམ་པ་ལས། ས་བོན་བྱང་ཆུབ་
སེམས་ལས་གསང་བའི་བྷ་གར་གདན་ལ་བཞུགས་པའི་དཀྱིལ་འཁོར་རང་བཞིན་
གྱིས་འོད་གསལ་བའི་སྐུ་ལྔའི་དོན་བསྟན་པར་བཞེད་དེ། དེ་ཡང་བཅོམ་ལྡན་
འདས་རྣམ་པར་ཤེས་པའི་རྒྱལ་པོ་དང་ཞེས་བྱ་བ་ལ་སོགས་པ་སྟེ། ཕྱིན་ཅི་ལོག་
ཏུ་འཁྲུལ་པའི་ཆོས་ཇི་སྙེད་པ་ཐམས་ཅད་ནི་རྣམ་པར་དག་པའི་དཀྱིལ་འཁོར་དུ་ཡེ་
ནས་སངས་རྒྱས་ཏེ་གནས་པའི་ངོ་བོ་ཉིད་རྣམ་པར་ཤེས་པ་སྟེ། ཕ་མ་གཉིས་ལ་
ཆགས་ཏེ་འདོད་ཆགས་དྲག་པོའི་སྐབས་སུ་བབས་པ་ན། འཇུག་གི་བྱང་ཆུབ་
སེམས་སྐ་བ་འབྱུང་བར་འགྱུར་རོ། །དེའི་རྗེས་གཉིས་ཀ་ལས་བྱང་ཆུབ་ཀྱི་སེམས་
ཐིགས་པ་གཉིས་གདོན་མི་ཟ་བར་འབྱུང་བར་འགྱུར་ཏེ། དེ་གཉིས་འདྲེས་ནས་
འོ་མ་བསྐོལ་བའི་སྤྲིས་མ་དྲངས་པ་བཞིན་དུ་དཔྱིས་མ་ལྟ་བུ་ཆགས་ཤིང་འདུས་པར་
འགྱུར་ཏེ། དེ་ས་བོན་ཐམས་ཅད་རྣམ་པར་སྨིན་པས་བསྡུས་པའི་བྱང་ཆུབ་
སེམས་དཔལ་རྡོ་རྗེ་སེམས་དཔའ་ཡེ་ཤེས་ཀྱི་ས་བོན་ལ་ཀུན་གཞི་རྣམ་པར་ཤེས་པ་
གདོན་མི་ཟ་བར་འཇུག་པར་འགྱུར་རོ། །དེ་ནས་བྱང་ཆུབ་སེམས་དེ་གཉིས་
འདྲེས་པ་ལས། དཔྱིས་མ་ལྟ་བུ་དེ་དང་ལྷན་ཅིག་ཏུ་སྟེ། དེའི་དུས་སུ་ཕྱིན་ཅི་
ལོག་ཏུ་དམིགས་པ། བར་མ་དོའི་སྲིད་པ་དེ་འགགས་པར་གྱུར་ལ། དེ་

〔517〕 I1PD958880517.jpg
འགགས་དང་དུས་གཅིག་ཏུ་རྣམ་པར་ཤེས་པའི་ས་བོན་ཐམས་ཅད་པ་དེའི་མཐུས་
དེ་ལས་བཞན་པའི་དབང་པོ་འབྱུང་བ་ཆེན་པོ་ཆེ་འཕྲ་བ་དང་འདྲེས་པ་དང་།
མཐུན་པའི་ཁུ་བ་ཁྲག་འདུས་པ་ལུས་ཀྱི་དབང་པོ་དང་བཅས་པ་གཞན་འབྱུང་བར་
འགྱུར་ཏེ། དེའི་དུས་སྐབས་སུ་རྣམ་པར་ཤེས་པ་གནས་གྱུར་པ་ནི་ཉིང་་
མཚམས་སྦྱོར་བ་ཞེས་བྱ་སྟེ། དེ་ནི་མེར་མེར་པོའི་དུས་ཡིན་ནོ། །དེ་ལྟར་
མེར་མེར་པའི་་གཟུགས་དེ་ཉིད་སེམས་ཀྱི་དབང་གིས་རུལ་བ་དང་ཟགས་པར་མེ་་
སྟེར་ལ། རྐྱེན་གཞན་གྱིས་བཅོམ་ན་ནི། ས་བོན་ཐམས་ཅད་པ་དེ་ཡང་གཞན་
དུ་འཕྲོ་བར་འགྱུར་ལ། མེར་མེར་པོའི་ཕྱོགས་གང་དུ་རྣམ་པར་ཤེས་པ་ཞུགས་པ་
དེ་ཉིད་ཀྱི་ཕྱོགས་སུ་ཡིན་ཏེ། དེས་ཕུང་པོས་བསྡུས་པར་བཞེད་དོ། །དེའི་ཕྱིར་
ན་ཀུན་གྱི་རྩ་བ་རྣམ་ཤེས་ཏེ་ཞེས་གསུངས་ཏེ། དེ་ལྟར་དེ་རྣམ་པར་དག་པ་ནི།
ཡོངས་སུ་དག་པའི་ཆོས་ཀྱི་དབྱིངས་ཀྱི་ཡེ་ཤེས། བཅོམ་ལྡན་འདས་དེ་བཞིན་་་་་
གཤེགས་པ་རྣམ་པར་ཤེས་པའི་རྒྱལ་པོ་སྟེ། རྒྱུ་ས་བོན་གྱི་དུས་ན་ནི་དཔལ་རྡོ་རྗེ་
སེམས་དཔའ། འབྲས་བུ་ཕྱག་རྒྱ་ཆེན་པོའི་དུས་ན་ནི། མི་བསྐྱོད་པ་ལས་ཤེས་
པར་བྱའོ། །དེ་ལྟར་མེར་མེར་པོ་དང་ནུར་ནུར་པོ་གཉིས་རྡོ་རྗེ་ཆོ་ག་དང་པོའོ། །
ལྟར་ལྟར་འཁྲང་འགྱུར་གཉིས་རྡོ་རྗེ་ཆོ་ག་གཉིས་པོའི་རྐ་ལག་དང་སྐྲ་དང་བ་སྤུའི་་
དུས་སུ་ནི་རྡོ་རྗེ་ཆོ་ག་གསུམ་པའོ། །དབང་པོ་དང་མཚན་འདོད་པ་ནི་རྡོ་རྗེ་ཆོ་ག་
བཞི་པའོ། །སླར་རྫོགས་ནས་སྔགས་འབྱུང་བ་ནི་རྡོ་རྗེ་ཆོ་ག་ལྔ་པའོ། །དེ་ལྟར་
རྣམ་པར་དག་པ་ནི་ཡོངས་སུ་དག་པའི་མེ་ལོང་ལྟ་བུའི་ཡེ་ཤེས་སོ། །བཅོམ་ལྡན་
འདས་དེ་བཞིན་གཤེགས་པ་གཟུགས་ཀྱི་རྒྱལ་པོ་རྣམ་པར་སྣང་མཛད་དུ་བཞེད་པ་
ཡིན་ནོ། །མ་ལ་གནས་པ་དེ་ལ་རང་བཞིན་གྱིས་བདེ་བ་ཡང་མ་ཡིན། སྡུག་
བསྔལ་བ་ཡང་མ་ཡིན་པའི་ཚོར་བ་སྐྱེ་བར་འགྱུར་ཏེ། དེ་ནི་རྣམ་པར་སྨིན་

〔518〕 I1PD958880518.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། ་
པས་བསྡུས་པ་ཡིན་ལ། དེ་ལས་གཞན་པའི་བདེ་སྡུག་ནི་ཚོར་བ་ཐམས་ཅད་ནི།
རྣམ་པར་སྨིན་པ་ལས་གདོད་འབྱུང་བའམ་ཡུལ་གྱི་རྐྱེན་གྱིས་འབྱུང་བ་ཡིན་ནོ། །
དེ་བཞིན་དུ་དེ་ལྟར་དེའི་དུས་སུ་ཚོར་བ་རྣམ་གསུམ་འབྱུང་བ་རྣམ་པར་དག་པ་ནི།
ཡོངས་སུ་དག་པའི་མཉམ་པ་ཉིད་ཀྱི་ཡེ་ཤེས་ཏེ། བཅོམ་ལྡན་འདས་ཚོར་བའི་་་་་
རྒྱལ་པོ་རིན་ཆེན་འབྱུང་ལྡན་ནོ། །འདུ་ཤེས་ནི་ཕ་རོལ་ཏུ་ཕྱིན་པ་ན་ཡུལ་དང་་་
དབང་པོ་འགགས་ན་ཡང་མིའི་རྐྱེན་གྱིས་ཉོན་མོངས་པ་འབྱུང་བ་དང་། ཡང་་་་
རྣམ་པར་སྨིན་པ་ལས་གཞན་པའི་སྡུག་བསྔལ་གྱི་འདུ་ཤེས་དག་འབྱུང་བ་ལ་སོགས་་
པ་རྣམ་པར་དག་པ་ནི་ཡོངས་སུ་དག་པའི་སོ་སོར་རྟོག་པའི་ཡེ་ཤེས་ཏེ། བཅོམ་
ལྡན་འདས་དེ་བཞིན་གཤེགས་པ་འདུ་ཤེས་ཀྱི་རྒྱལ་པོ་ཚེ་དཔག་ཏུ་མེད་པ་ལ་ཤེས་
པར་བྱའོ། །འདུ་བྱེད་ནི་དུས་བརྒྱད་པོ་ཁོ་ནས་སྐྱེ་བ་འཕེལ་བའི་འདུ་བྱེད་པ་
སྟེ༑ དེ་ལྟར་རྣམ་པར་དག་པ་ནི་ཡོངས་སུ་དག་པའི་བྱ་བ་བསྒྲུབ་པའི་ཡེ་ཤེས་ཏེ།
བཅོམ་ལྡན་འདས་དེ་བཞིན་གཤེགས་པ་འདུ་བྱེད་ཀྱི་རྒྱལ་པོ་དོན་ཐམས་ཅད་
ཡོངས་སུ་གྲུབ་པའོ། །བཙུན་མོ་དམ་པ་སྣང་བའི་དབྱིངས་དང་ཞེས་བྱ་བ་
གསུངས་པ། ཅིའི་ཕྱིར་སྣང་བ་ཞེ་ན། བྱང་ཆུབ་སེམས་དངོས་པོ་ཐམས་ཅད་
གསལ་བ་དང་། སྣང་བར་བྱེད་པའི་གོ་འབྱེད་པའི་ཕྱིར་ཏེ། ནམ་མཁའི་
ཁམས་ཆོས་ཀྱི་འབྱུང་གནས་ཡུམ་གྱི་བྷ་ག་དང་བ་སྤུའི་བུ་ག་ལ་སོགས་པའོ། །སྲ་
བའི་དབྱིངས་དང་ཞེས་བྱ་བ་ནི། བྱང་ཆུབ་ཀྱི་སེམས་དེ་ཉིད་རྒྱུར་བྱས་ནས།
ལུས་ཀྱི་རྒྱུར་བྱས་པའི་གཟུགས་ཆེ་ཞིང་རྒྱ་ཆེན་པོར་གྱུར་པའོ། །མཉེན་པའི་
དབྱིབས་ནི། བྱང་ཆུབ་སེམས་དེ་ཉིད་སྡུད་པར་བྱེད་པའོ། །དྲོ་བ་མེའི་ཁམས་
ནི་བྱང་ཆུབ་ཀྱི་སེམས་དེ་ཉིད་སྨིན་པར་བྱེད་དེ། འཛག་པར་མི་འགྱུར་བའི་ཚུལ་
གྱིས་བསྟན་པར་བྱེད་དོ། །སྐྱོད་པ་རླུང་གི་ཁམས་ནི་བྱང་ཆུབ་ཀྱི་སེམས་ཉིད་ལས་

〔519〕 I1PD958880519.jpg
ཡན་ལག་རྣམས་རྣམ་པར་འབྱེད་ཅིང་ལུས་བསྐྱོད་པར་བྱེད་པའོ། །དེ་དག་ཀྱང་
རིམ་བཞིན་དུ་ནམ་མཁའི་དབྱིངས་ཀྱི་དབང་ཕྱུག་མ་དང་། སྤྱན་མ་དང་། མཱ་
མ་ཀཱི་དང་། ན་བཟའ་དཀར་མོ་དང་། དམ་ཚིག་སྒྲོལ་མ་རྣམས་སུ་སྦྱོར་རོ། །
དེ་ལྟར་ས་བོན་བྱང་ཆུབ་སེམས་ལས། ནང་ལུས་ཀྱི་དཀྱིལ་འཁོར་དང་།
གསང་བ་བྱང་ཆུབ་སེམས་ཀྱི་དཀྱིལ་འཁོར་མངོན་པར་གྲུབ་པར་འགྱུར་ཏེ། བདག་
དང་སེམས་ཅན་ཐམས་ཅད་ལྷའི་དཀྱིལ་འཁོར་དུ་མངོན་པར་གྲུབ་པར་ལྟ་་་
ཞིང་། དཀྱིལ་འཁོར་ལས་དཀྱིལ་འཁོར་འབྱུང་ཞིང་། ཅི་ལྟར་གཞན་དག་
གིས་ནི་འཁོར་ལོ་མཐོང་བ་སྟེ། རྣལ་འབྱོར་པས་ནི་དཀྱིལ་འཁོར་ལས་དཀྱིལ་
འཁོར་འབྱུང་བར་ལྟ་བར་བྱའོ། །ད་ནི་དབང་པོ་དྲུག་དང་ཡུལ་དྲུག་འབྱུང་
བ་ལས། ཡིད་ཀྱི་དབང་པོ་ནི་གཞན་དུ་བརྗོད་ལ། ཕྱི་མ་ལྔ་དུས་གཅིག་ཏུ་
བརྗོད་པར་བྱའོ། །དེ་ཡང་ཕྱིན་ཅི་ལོག་དུ་དམིགས་པའི་བར་མ་དོའི་སྲིད་པ་དེ་
འགགས་པ་དང་། དེ་དང་དུས་གཅིག་ཏུ་རྣམ་པར་ཤེས་པ་ས་བོན་ཐམས་ཅད་པ་
དེ་ཞུགས་པས། དབང་པོ་འབྱུང་བ་ཆེན་པོ་ཆ་འཕྲ་བ་དང་འདྲེས་པ་དེ་དང་
མཐུན་པའི་བྱང་ཆུབ་ཀྱི་སེམས་གཉིས་འདུས་པས། ལུས་ཀྱི་དབང་པོ་དང་བཅས་
པ་དག་འབྱུང་བར་འགྱུར་ཏེ། དེའི་གནས་སྐབས་སུ་རྣམ་པར་ཤེས་པ་གནས་
གྱུར་པ་ནི། ཉིང་མཚམས་སྦྱོར་བ་ཞེས་བྱའོ། །དབང་པོ་དེའི་རྟེན་འབྱུང་བ་་་
ཆེན་པོ་རྣམས་ཀྱང་། མིག་ལ་སོགས་པ་འབྱུང་བ་ཆེན་པོ་དག་དང་། ལུས་ཀྱི་
དབང་པོ་ཡང་ལྷན་ཅིག་འབྱུང་བར་འགྱུར་རོ། །དེ་ནས་དབང་པོ་འབྱུང་བ་ཆེན་
པོ་དག་རྒྱུར་བྱས་ནས། མིག་གི་དབང་པོ་ལ་སོགས་ཏེ། རིམ་གྱིས་འགྲུབ་པར་
འགྱུར་རོ། །དབང་པོ་རྟེན་གྱི་འབྱུང་བ་ཆེན་པོ་དག་ཀྱང་རྒྱུར་བྱས་ནས། རིམ་
གྱིས་དབང་པོའི་རྟེན་རྣམས་ཀྱང་འགྲུབ་པར་འགྱུར་རོ། །དེ་ལྟར་དབང་པོ་རྣམས་

〔520〕 I1PD958880520.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དང་། དེའི་དོན་རྣམས་འབྱུང་བ་ལས། ལུས་ཐམས་ཅད་གྲུབ་ཅིང་རྫོགས་
པར་འགྱུར་རོ། །དེ་ལྟར་གྲུབ་དང་། དེའི་དུས་སུ་སྒྱུར་བའི་དབང་གིས་འགྲམ་
ཆུ་སློང་བ་ལྟར། དབང་པོ་དྲུག་ལ་རྟེན་པའི་རྣམ་པར་ཤེས་པ་དྲུག་ཀྱང་།
ཡིད་ཀྱི་དབང་པོའི་དབང་གིས་འཇུག་སྟེ། དཔེར་ན་སྣོད་དང་བཅུད་དང་འཇིག་
རྟེན་ལྟ་བུའོ། །དེ་ལྟར་དེ་ད་༔དག་ཀྱང་བྱང་ཆུབ་ཀྱི་སེམས་ལས། སེམས་
དཔའ་སེམས་མའི་ཚོགས་དང་། ཁྲོ་བོ་དང་ཁྲོ་མོའི་དཀྱིལ་འཁོར་དུ་རང་འབྱུང་
བར་བསྟན་པ་ཡིན་ཏེ། གང་སེམས་ཅན་རྣམས་ཀྱིས་ནི་འཁོར་བར་མཐོང་ལ།
འཕགས་པ་རྣམས་ཀྱིས་ནི་རྫོགས་པ་ཆེན་པོའི་དཀྱིལ་འཁོར་དུ་གཟིགས་ན། འགྲོ་
བ་འདུལ་བའི་དཀྱིལ་འཁོར་གྱིས་རྟོགས་ཤིང་ལོག་པར་རྟོགས་པས་མ་རིག་པའི་
འདམ་དུ་བྱིང་ཞེས་བྱའོ། །དེ་ལྟར་ཡང་གསུངས་པ། དཔེར་ན་ཁྱུང་དང་སེང་
གེའི་བུས་ཀླུ་དང་། གླང་པོ་ཆེ་འདུལ་བའི་མཐུ་སྟོབས་རང་གི་རྒྱུད་ལ་ཡོད་ན་
ཡང་། མངལ་དང་སྒོ་ངས་བསྒྲིབས་པ་དང་འདྲ་བར། ཚིག་དེ་དག་གིས་ནི་
ཆོས་ཐམས་ཅད་བྱང་ཆུབ་ཀྱི་སེམས་རྫོགས་པ་ཆེན་པོའི་དཀྱིལ་འཁོར་དུ་རང་བྱུང་
བར་བསྟན་པ་ཡིན་ནོ། །དཔལ་གསང་བའི་སྙིང་པོ་ལས་ཡོངས་སུ་དག་པའི་ལྷ་
དང་བཞུགས་པའི་དཀྱིལ་འཁོར་སྤྱིའི་གཞུང་དང་སྤྱི་དང་ཁྱད་པར་སོ་སོར་ཕྱེ་སྟེ་
བཀྲལ་བ་དང་། གསང་སྔགས་མ་ཧཱ་ཡོ་གའི་གཞུང་དུ་བཀྲལ་ལོ། །ད་ནི་རྒྱུད་
ཀྱི་གཞུང་ཨ་ཏི་ཡོ་གར་བཀྲལ་བ་ནི། རྒྱུད་ཕྱི་མའི་གཞུང་ལས་བཀྲལ་བར་བྱ་སྟེ།
དེ་ཡང་གང་ཞེ་ན། བཅོམ་ལྡན་འདས་དེ་བཞིན་གཤེགས་པ་རྣམ་པར་ཤེས་པའི་
རྒྱལ་པོ་དང་། ཞེས་བྱ་བ་ལ་སོགས་པ་སྟེ། སྣོད་དང་བཅུད་དུ་བཅས་པའི་
ཆོས་དང་ཆོས་ཉིད་དང་། ཕུང་པོ་དང་ཁམས་དང་སྐྱེ་མཆེད་སྲིད་པ་དང་།
ཁམས་དང་སྙིགས་མ་དང་དུས་དང་ལྟ་བ་དང་། གཡོ་བ་དང་མི་གཡོ་བ་དང་

〔521〕 I1PD958880521.jpg
སྤྱོད་ཡུལ་དང་སྤྱོད་ཡུལ་ལས་འདས་པ་དང་། ཤེས་པ་དང་ཤེས་བྱའི་ངོ་བོ་ལ་
སོགས་པ་ཐམས་ཅད་ཡོངས་སུ་དག་པའི་དཀྱིལ་འཁོར་དུ། ཡེ་ནས་སངས་རྒྱས་
པའི་རང་བཞིན་བྱང་ཆུབ་ཀྱི་སེམས་སྐྱེ་བ་མེད་པའི་དབྱིངས་སུ་འདུས་པར་བསྟན་
པ་སྟེ། རྟག་པར་མ་ཡིན་པ་དང་ཞེས་པའི་བར་དུ་འབྲེལ་ཏོ། །དེ་ཡང་གང་ཞེ་
ན་དབྱིབས་དང་ཁ་དོག་དང་བྲལ་ཏེ་གང་གི་ངོ་བོ་ཡང་མ་ཡིན་ན་ཡང་། ཐོག་མ་
མེད་པའི་དུས་ཀྱི་དབྱིངས་ཀྱི་རྒྱུ་འཁོར་བ་དང་མྱ་ངན་ལས་འདས་པའི་འབྱུང་
གནས་སུ་གྱུར་ཅིང་། དགེ་བ་དང་སྡིག་པའི་ལས་ཀྱི་བག་ཆགས་ཀྱི་ས་བོན་འཛིན་
པའི་ཀུན་གཞི་བྱང་ཆུབ་ཀྱི་སེམས་རྡོ་རྗེ་མི་བསྐྱོད་པ་ལ་ནི་རྣམ་པར་ཤེས་པའི་རྒྱལ་
པོ་ཞེས་གནས་སྐབས་འདིར་བྱའོ། །ཅིའི་ཕྱིར་ཞེ་ན། རྐྱེན་འཁོར་བའི་དྲི་མ་་་
ཡོངས་སུ་དག་པ་ཅན་ཡིན་ནོ། །དོན་དམ་པར་རང་བཞིན་མེད་པའི་ཆོས་ཀྱི་་
དབྱིངས་ལས་ཀུན་རྫོབ་འགྲོ་བའི་དོན་དུ་ཕྱི་ནང་གཟུང་འཛིན་དུ་འཁྲུལ་པ་དཀྱིལ་
འཁོར་གྱི་ངོ་བོར་གནང་ཡང་། སྣང་བ་དང་ཆོས་ཀྱི་དབྱིངས་ཉིད་གཉིས་སུ་མེད་
པའི་རང་བཞིན་མེད་པའི་གཟུགས་ཀྱི་རྒྱལ་པོ་སྟེ། ལོངས་སྤྱོད་རྫོགས་པའི་སྐུའོ། །
ཚོར་བ་གསུམ་གྱི་རང་བཞིན་ནི། སྟོང་པ་ཉིད་ཀྱི་རང་བཞིན་ནི་བདེ་སྡུག་དབྱེར་
མེད་དེ། དེ་ནི་ཐམས་ཅད་དབྱེར་མེད་པ་མཉམ་པ་ཉིད་ཀྱི་སྐུ། ཚོར་བའི་རྒྱལ་
པོ་རིན་ཆེན་འབྱུང་ལྡན་ནོ། །ཡུལ་དང་དབང་པོ་དང་རྣམ་པར་ཤེས་པ་གསུངས་
དུས་ནས་ཤེས་པ་ཡང་། ཡུལ་དང་དབང་པོ་ནི་རྡུལ་ཕྲ་རབ་ཀྱི་རང་བཞིན་ལ།
རྡུལ་ཕྲན་གཅིག་ཀྱང་ཕྱོགས་བཅུ་དང་བྲལ་བས་གཟུང་བའི་ཡུལ་སྟོང་ངོ་། །རྣམ་
པར་ཤེས་པ་རང་བཞིན་གྱིས་འོད་གསལ་བས་སྟོང་སྟེ། དེ་ལྟར་དངོས་པོ་མེད་པ་
ནི་མངོན་པར་བྱང་ཆུབ་པའི་སྐུ་འདུ་ཤེས་ཀྱི་རྒྱལ་པོ་སྟེ། སྣང་བ་མཐའ་ཡས་སོ། །
སེམས་ལས་བྱུང་བའི་ཆོས་རྣམས་དང་། སེམས་དང་ལྡན་པའི་ཆོས་མ་ཡིན་པ་་་་་

〔522〕 I1PD958880522.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ

རྣམས་ཏེ། འདུ་བྱེད་ལྔ་བཅུ་རྩ་གཅིག་པོ་དག་ཀྱང་། རྩ་བ་ཚོགས་བརྒྱད་ལ།
དེ་ནི་ཀུན་གཞི་ལ། ཀུན་གཞི་ས་བོན་ཐམས་ཅད་པ་དེ་ཡང་སྒྱུ་མའི་དཔེ་བརྒྱད་་
དུ་མཚུངས་པས་དངོས་པོ་མེད་ལ། དངོས་པོ་མེད་པ་དེ་ནི་ཐམས་ཅད་མཁྱེན་
པའི་ཡེ་ཤེས་ཀྱི་སྐུ་སྟེ། འདུ་བྱེད་ཀྱི་རྒྱལ་པོ་དོན་ཡོད་གྲུབ་བོ། །ཁ་དོག་ལྔ་ཤེས་
པར་བྱ་བའི་དམ་ཚིག་ཀྱང་གང་ཞེ་ན། སེམས་ཅན་གྱི་ཤེས་པའི་ཚོགས་བརྒྱད་ལ་
ཡེ་ཤེས་ལྔ་ཁྱབ་ཀྱང་། འཁྲུལ་པའི་དྲ་བས་བསྒྲིབས་པས་མ་མཐོང་སྟེ། དེ་ལྟ་
བུ་མཐོང་ཞིང་གཏི་མུག་གི་མུན་པས་རྨོངས་པ་ཅན་ལ་ཡེ་ཤེས་ཀྱི་སྣང་བ་རང་
བཞིན་གྱི་དཀྱིལ་འཁོར་བསྟན་པར་བྱ་བའི་ཕྱིར། མཚོན་ཞེས་གསུངས་སོ། །
དེ་བཞིན་ཉིད་ཆོས་ཀྱི་དབྱིངས་ཅིས་ཀྱང་མི་འགྱུར་བའི་དཔེ་མཐིང་གའོ། །
སེམས་ཅན་ལ་ཆོས་ཉིད་བྱང་ཆུབ་སེམས་ཡེ་ནས་སངས་རྒྱས་པའི་རྒྱུ་ཡོད་པར་
བསྟན་པའི་ཕྱིར་དཀར་པོའོ། །བདག་དང་སེམས་ཅན་ཐམས་ཅད་དེ་བཞིན་
གཤེགས་པའི་དཀྱིལ་འཁོར་གྱི་ཆེ་བའི་ཡོན་ཏན་ཐམས་ཅད་ཀྱིས་རྒྱས་པའི་ཕྱིར་
སེར་པོའོ། །མ་ཧ་ཡོ་གའི་དབང་དུ་སེམས་ཅན་དང་ཆོས་ཉིད་བྱང་ཆུབ་སེམས་ལ་
ཆགས་པ་ཉིད་ཨ་ཏི་ཡོ་གའི་དབང་དུ་དེ་ཙམ་ལ་ཡང་ཆགས་པ་མེད་པར་བསྟན་
པའི་ཕྱིར། ལེབ་རྒན་ནོ། །ཚོན་སྣ་ཚོགས་འདུས་ན་ལྗང་གུ་དང་འདྲ་བར།
མཚན་མ་ཐམས་ཅད་མཚན་མ་མེད་པའི་དབྱིངས་སུ་འདུས་པར་བསྟན་ཅིང་།
མཚན་མ་མེད་པའི་སྤྱོད་ཡུལ་ལྷུན་གྱིས་གྲུབ་པར་བསྟན་པའི་ཕྱིར། ལྗང་གུའོ། །
ནམ་མཁས་ནི་ཀུན་ལ་ཁྱབ་པ་དང་འདྲ་བར། དེ་བཞིན་ཉིད་ཆོས་ཀྱི་དབྱིངས་
ཀྱིས་ཀུན་ལ་ཁྱབ་པ་དང་། ནམ་མཁས་ཀུན་གྱི་གོ་འབྱེད་པ་དང་འདྲ་བར།
ཀུན་གཞི་ས་བོན་གྱི་སེམས་ཀྱིས། ཡེ་ཤེས་ཀྱི་སྣོད་བཅུད་སྐྱེ་བ་ཀུན་གྱི་གོ་འབྱེད་
པའི་ཕྱིར་རོ། །བརྒལ་བ། བཅུད་ཀྱི་འཇིག་རྟེན་ལྟ་བུ་ཀུན་གཞིས་བྱས་སོ་ཞེས་

〔523〕 I1PD958880523.jpg
བྱར་རུང་ན། སྣོད་ཀུན་གཞིས་བྱས་སོ། །ཞེས་པ་འགལ་ལོ། །དེ་ནི་འཇིག་
རྟེན་ཐམས་ཅད་ལས་ལས་སྐྱེས་པ་དང་། ཀུན་གཞི་ལས་ཀྱི་བག་ཆགས་ཀྱི་གནས་
ཡིན་པས་བརྒལ་བ་མ་ཡིན་ནོ། །དེ་ལྟར་ནམ་མཁའ་ཀུན་གྱིས་གོ་འབྱེད་པའི་ཕྱིར།
སྣང་བའི་དབྱིངས་སོ། །ཅི་ལྟར་ས་ལ་སེམས་ཀྱིས་ཟིན་པ་ཀུན་བརྟེན་པ་ལྟར།
ཐེག་པ་ཆེན་པོ་སྐྱེ་བ་མེད་པའི་དབྱིངས་སུ་ཡེ་ཤེས་འདི་ལ་ཡང་། ཐེག་པ་ཐམས་
ཅད་འདུས་ཤིང་རྟེན་པའི་ཕྱིར། སྲ་བའི་དབྱིངས་སོ། །གཟུང་བ་དང་འཛིན་
པའི་རྟོག་པ་དང་། སྒྲིབ་པ་གཉིས་ཀྱི་དྲི་མ་དང་བྲལ་ཞིང་སྐྱེ་བ་མེད་པའི་
དབྱིངས་བྱང་ཆུབ་སེམས་ཀྱི་ཆུ་ཀླུང་ཆེན་པོ་དང་། ཕ་རོལ་ཏུ་ཕྱིན་པ་དང་།
ས་ཆེན་པོ་བཅུ་གསུམ་གྱི་སྙིང་རྗེ་ཆེན་པོས་རླན་པའི་མཚོ་ཆེན་པོ་ལ་ཞུགས་པས་
མཉེན་པའི་དབྱིངས་སོ། །སྟོང་པ་ཆེན་པོའི་ཡེ་ཤེས་རྡོ་རྗེ་ལྟ་བུའི་མེས། དངོས་
པོ་དང་དངོས་པོ་མེད་པ་དང་། སེམས་ཀྱི་ལྟ་བུའི་བག་ཆགས་ཀྱི་འཕྲ་རྒྱས་ཀྱི་ངོ་
བོ་བསྲེགས་ཤིང་། བྱང་ཆུབ་ཆེན་པོའི་འབྲས་བུ་སྨིན་པར་མཛད་པས་དྲོ་བའི་
དབྱིངས་སོ། །བདག་ཏུ་འཛིན་པའི་ལྟ་བའི་རི་བོ་རྡུལ་གྱི་དྲི་མ་མཐོང་བར་མཛད་
ཅིང་ཤིན་ཏུ་རྣམ་པར་དག་པའི་བྱང་ཆུབ་སེམས་ཀྱིས། སེམས་ཅན་དག་བྱང་
ཆུབ་ཆེན་པོའི་དབྱིངས་སུ་བསྐྱོད་པར་མཛད་པས། བསྐྱོད་པའི་དབྱིངས་སོ། །
དོན་དམ་པར་ན་ཆོས་ཉིད་བྱང་ཆུབ་སེམས་ནི་ཁ་དོག་དང་དབྱིབས་མ་ཡིན་པས།
མིག་གིས་མཐོང་བར་ཡང་བྱར་མེད་པས། མིག་གི་དབང་པོ་དང་རྣམ་པར་ཤེས་
པ་སྟེ། ཡུལ་གཟུགས་དང་མཐོང་བར་བྱར་མེད་བཞིན་དུ། ཀུན་རྫོབ་རྫོགས་
པ་ཆེན་པོའི་དཀྱིལ་འཁོར་དུ། བྱང་ཆུབ་ཆེན་པོ་རྡོ་རྗེ་མཐོང་བྱེད་དང་།
བཙུན་མོ་མཐོང་བར་བྱ་བར་ཡང་སྣང་ངོ་། །དོན་དམ་པར་ཆོས་ཉིད་བྱང་ཆུབ་་
སེམས་ནི། གང་ལས་ཐོས། གང་ཐོས། གང་གིས་ཐོས་ཏེ། ཚིག་དང་ཡེ་་

〔524〕 I1PD958880524.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཤེས་ལས་འདས་ཏེ། རྣ་བའི་དབང་པོ་དང་རྣམ་པར་ཤེས་པ་དང་། ཡུལ་སྒྲ་་
ལས་ཀྱང་འདས་ཀྱང་། ཀུན་རྫོབ་རྫོགས་པ་ཆེན་པོའི་དཀྱིལ་འཁོར་དུ། བྱང་
ཆུབ་ཆེན་པོ་རྡོ་རྗེ་ཐོས་པ་དང་། ཐོས་བྱེད་དང་། ཡུལ་མཉན་པར་བྱ་བའི་་་་
སེམས་དཔའ་དང་སེམས་མ་ལྟ་བུར་སྣང་ངོ་། །དོན་དམ་པར་ཆོས་ཉིད་བྱང་ཆུབ་
ཀྱི་སེམས་དྲི་དང་སྣའི་ཡུལ་མ་ཡིན་པས། སྣའི་དབང་པོ་དང་རྣམ་པར་ཤེས་པ་
དང་། ཡུལ་དྲི་ལས་འདས་ཀྱང་། ཀུན་རྫོབ་རྫོགས་པ་ཆེན་པོའི་དཀྱིལ་འཁོར་
དུ༑ བྱང་ཆུབ་ཆེན་པོ་རྡོ་རྗེ་བསྣོམ་པ་དང་། སྣོམ་བྱེད་དང་། བཙུན་མོ་
སྣམ་པར་བྱ་བ་མོ་ལྟ་བུར་ཡང་སྣང་ངོ་། །དོན་དམ་པར་ཆོས་ཉིད་བྱང་ཆུབ་ཀྱི་
སེམས་ནི་ཚིག་དང་། སྒྲ་མ་ཡིན་པས། ལྕེའི་དབང་པོ་དང་རྣམ་པར་ཤེས་པ་
བརྗོད་པར་བྱ་བའི་མཐའ་དང་ཡང་བྲལ་བཞིན་དུ་ཀུན་རྫོབ་རྫོགས་པ་ཆེན་་་
པོའི་དཀྱིལ་འཁོར་དུ་བྱང་ཆུབ་ཆེན་པོ་རྡོ་རྗེ་མྱོང་བ་དང་། མྱོང་བྱེད་དང་།
བཙུན་མོ་མྱོང་བར་བྱ་བར་ཡང་སྣང་ངོ་། །དོན་དམ་པར་ཆོས་ཉིད་བྱང་ཆུབ་
སེམས་ནི། སྤྲོས་པའི་མཚན་མ་ཐམས་ཅད་དང་བྲལ་བ་ནམ་མཁའ་ལྟ་བུའི་རང་
བཞིན་ལས། དུས་བཞིའི་ངོ་བོར་ཡང་སྣང་ཡང་། ཀུན་རྫོབ་རྫོགས་པ་ཆེན་
པོའི་དཀྱིལ་འཁོར་དུ། ལྷ་མོ་བཞིའི་རང་བཞིན་ལྟ་བུར་ཡང་སྣང་ངོ་། །དོན་
དམ་པར་ཆོས་ཐམས་ཅད་སྟོང་པ་བཅོ་བརྒྱད་ཀྱི་ངོ་བོ་ལྟ་བུ་ལ། ས་བོན་ཐམས་
ཅད་ཀུན་གཞིའི་རྣམ་པར་ཤེས་པ་ས་བོན་གྱི་གནས་ལྦུ་བ་རྡོས་པ་ལྟ་བུ་ལྷན་ཅིག་
འབྱུང་བའི་རེག་པ་དང་། ཆུའི་ཆུ་བུར་ལྟ་བུའི་རྟེན་གྱི་གནས་རེག་བྱ་དང་།
སྒྱུ་མ་འཕྲུལ་པའི་ལྟ་བུ་དམིགས་པའི་གནས་རེག་བྱེད་དང་། སྨིག་རྒྱུ་ལྟ་བུའི་དེ་
མ་ཐག་པའི་གནས་རེག་ཤེས་དག་ཀྱང་སེམས་དཔའ་ཆེན་པོ་དང་ཁྲོ་བོ་ལྟར་ཡང་
སྣང་ངོ་། །དོན་དམ་པར་ཆོས་ཉིད་བྱང་ཆུབ་སེམས་ནམ་མཁའ་ལྟ་བུའི་རང་

〔525〕 I1PD958880525.jpg
བཞིན་ལས། འཁྲུལ་པའི་ལོག་རྟོག་གི་མུ་བཞིར་རྟོག་པ་དེ་དག །མཐའ་རྣམ་
བཞི་ལས་བཟློག་པའི་ཀུན་རྫོབ་རྫོགས་པ་ཆེན་པོའི་དཀྱིལ་འཁོར་དུ་ཁྲོ་མོ་ཆེན་མོ།
བྱང་ཆུབ་སེམས་ཀྱི་ཕ་རོལ་ཏུ་ཕྱིན་མ་དང་། ཡེ་ཤེས་ཀྱི་ཕ་རོལ་ཏུ་ཕྱིན་མ་དང་།
ཤེས་རབ་ཀྱི་ཕ་རོལ་ཏུ་ཕྱིན་མའི་ངང་ལྟ་བུར་ཡང་སྣང་ངོ་། །འདི་ནས་སོང་སྟེ་
ལེའུ་དྲུག་པ་ཡན་ཆད་དུ། གོང་དུ་གསུངས་པའི་ཚིག་དོན་ཐམས་ཅད། ཚིག་
བཞི་པ་རེ་རེས་གསུངས་པ་ལས་འདིར་ཡང་གོང་གི་དོན་རྣམས་ཚིག་བཞི་པ་འདིར་
ཡང་འདུས་པར་བྱ་བའི་ཕྱིར་ཡང་གསུངས་པ། དེ་ནས་དེ་བཞིན་གཤེགས་པ་
བཙུན་མོའི་ཚོགས་དང་། ཡབ་ཡུམ་ཐབས་དང་ཤེས་རབ་གཉིས་སུ་མེད་པའི་
གསང་བའི་དཀྱིལ་འཁོར་གོང་གི་དེ་དག་ཉིད་ཀྱི་གསང་བ་འོག་ནས་འབྱུང་བའི་
དོན་འདི་དག་ཉིད་དཔལ་ཀུན་ཏུ་བཟང་པོ་ཉིད་ཀྱི་སྐུ་གསུང་ཐུགས་ཡོན་ཏན་
འཕྲིན་ལས་བསྡུས་པའི་སྒོ་ནས་ཕྱུང་ངོ་། །དེ་ལ་སྐུའི་རིགས་ལ་སོགས་པ་འབྲས་
བུ་རིགས་ལྔ་ཉིད་རྒྱུ་ཡེ་ཤེས་ལྔ་ལས་བྱུང་བའི་ཕྱིར་ཏེ། རྒྱུ་འབྲས་དབྱེར་མེད་པའི་
རང་བཞིན་གྱི་དཀྱིལ་འཁོར་རྡོ་རྗེ་དེ་ཉིད་དཔལ་ཀུན་ཏུ་བཟང་པོ་ཉིད་ཡིན་པས།
དེའི་ཕྱིར་དཔལ་ཀུན་ཏུ་བཟང་པོའི་སྐུ་གསུང་ཐུགས་ཡོན་ཏན་འཕྲིན་ལས་རྡོ་རྗེ་
ལས་འོག་ནས་གསུངས་པའི་དོན་འདི་ཕྱུང་ངོ་། །ཞེས་བྱའོ། །དེ་ལ་ཨེ་མའོ།
ཞེས་པའི་སྒྲས་ནི། རྨད་དུ་བྱུང་བ་སྟེ། ཧི་ཡས་མ་དར་དི་ཞེས་པའི་སྒྲས།
ཅིའི་ཕྱིར་ཞེས་པའི་དོན་ཏེ། གོང་དུ་གསུངས་པའི་དོན་ལ་དམ་པའོ། །ཨེ་ཨེ་
ཨེ་ཞེས་པ་གསུམ་ནི་སྐུ་གསུང་ཐུགས་ཀྱི་དཀྱིལ་འཁོར་གྱི་སྒོ་ནས། གནས་དང་
སྟོན་པ་དང་འཁོར་དང་གསུམ་ལ་ངོ་མཚར་སྐྱེས་པའོ། །བསྡུས་པའི་དོན་གྱིས་
ཕྱུང་བ་དེ་ཉིད་ཀྱང་གང་ཞེ་ན། དེ་བཞིན་ཉིད་ཀྱི་དབྱིངས་ཉིད་དབང་སྒྱུར་ཡེ་
ཤེས་དཀྱིལ་འཁོར་ཐུགས་རྗེའི་དང་། །རང་སྣང་བ་ཉིད་ཏིང་འཛིན་སྒྱུ་མ་

〔526〕 I1PD958880526.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
གཟུགས་བརྙན་རྣམ་དག་གསལ་བ་ནི། །སྐུ་གསུང་ཐུགས་ཡོན་ཏན་འཕྲིན་ལས་
སེལ་མེད་པའི་ཡིད་བཞིན་རིན་པོ་ཆེ། །མི་ཟད་པར་ལྡན་རྒྱན་གྱི་དཀྱིལ་འཁོར་རྡོ་
རྗེ་མཆོག་གི་གནས་ཉིད་དོ།། །ཞེས་གསུངས་ཏེ། དེ་ལ་དེ་བཞིན་ཉིད་ཀྱི་
དབྱིངས་ཉིད་ཀྱང་། དེ་བས་དེ་སྐད་ཅེས་གསུངས་སོ། །།དེ་བཞིན་ཉིད་ཅེས་བྱ་
བ་ནི། ཆོས་རྣམས་ཀྱི་ཆོས་ཉིད་དོ། །ཅིའི་ཕྱིར་ཞེ་ན། མི་འགྱུར་བ་ཉིད་ཀྱི་
ཕྱིར་རོ། །དེའི་དབྱིངས་ཉིད་ཅེས་བྱ་བ་ནི། ཤིན་ཏུ་རྣམ་པར་དག་པའི་ཆོས་
ཀྱི་དབྱིངས་ཏེ། ཡུལ་ཆོས་ཀྱི་དབྱིངས་མཐའ་དང་དབུས་མེད་པ་ལ་བྱའོ། །
ཅིའི་ཕྱིར་ཞེ་ན། དེ་བཞིན་ཉིད་ཅེས་གསུངས་སོ། །མི་ཟད་པ་ཉིད་ཀྱི་ཕྱིར་ཞེ་
ན༑ དེ་ཡང་གང་ཞེ་ན། གནས་ཀྱི་དཀྱིལ་འཁོར་སྨོས་པ། འོག་མིན་གྱི་
གནས་མཐའ་དང་དབུས་མེད་པ་ཞེས་བྱ་བ་ནས། གོས་པ་མེད་པ་པད་མ་རིན་པོ་
ཆེའི་གདན་ལ་ཞེས་པའི་བར་ལ་ཤེས་པར་བྱ་སྟེ། དེ་ལྟ་བུའི་རང་བཞིན་ལྷུན་གྱིས་
གྲུབ་པའི་གནས་ཀྱི་དཀྱིལ་འཁོར་ན་བཞུགས་སོ་ཞེས་བྱ་བའོ། །སུ་བཞུགས་ཤེ་ན།
ཡེ་ཤེས་ལྷུན་གྱིས་གྲུབ་པའི་ལྷའི་དཀྱིལ་འཁོར་བཞུགས་པའི་ཕྱིར། དབང་སྒྱུར་་་
ཞེས་བྱ་བ་ལ་སོགས་པ་སྟེ། དེ་ལ་དབང་སྒྱུར་བ་ནི་གང་ཞེ་ན། ཡེ་ཤེས་ཐམས་
ཅད་འདུས་པའི་སྐུ་དཔལ་ཀུན་ཏུ་བཟང་པོ་ཉིད་དོ། །སྤྱོད་ཡུལ་གྱི་ཆོས་ཐམས་་
ཅད་གཉིས་སུ་མེད་པའི་དཀྱིལ་འཁོར་དུ་དབང་བསྒྱུར་བའོ། །དེ་ཡང་དེ་བཞིན་
གཤེགས་པ་ཡང་དག་པར་རྫོགས་པའི་སངས་རྒྱས་ཞེས་པ་ནས། དབྱེར་མེད་པའི་
རང་བཞིན་ཏེ་ཞེས་པའི་ཚིག་དང་དོན་ཏེ། འཁོར་བ་དང་མྱ་ངན་ལས་འདས་་་་་
པའི་ཆོས་ཐམས་ཅད་ལ་དབང་སྒྱུར་བའི་སྟོན་པ་དཔལ་ཀུན་ཏུ་བཟང་པོ་ལ་ཤེས་་་
པར་བྱའོ། །དེའི་ཡེ་ཤེས་དཀྱིལ་འཁོར་ནི་ཕུང་པོ་དང་ཁམས་དང་སྐྱེ་མཆེད་ལ་་་
སོགས་པའི་ཆོས་ཐམས་ཅད་ཡེ་ནས་སངས་རྒྱས་པའི་དཀྱིལ་འཁོར་དུ་གནས་པ་སྟེ།

〔527〕 I1PD958880527.jpg
རྣམ་པར་ཤེས་པའི་རྒྱལ་པོ་ནས་རྟག་ཆད་ཀྱི་བར་ལ་སྨོས་པ་སྟེ། དེ་ཡང་དཔལ་་
ཀུན་ཏུ་བཟང་པོའི་ཡེ་ཤེས་ཆེན་པོ་ལྔ་ལས་བྱུང་ཞིང་རང་བཞིན་རྫོགས་པ་ཆེན་པོའི་
དཀྱིལ་འཁོར་དུ་གནས་པའི་ཕྱིར། ཨེ་མའོ་རྡོ་རྗེ་ཕུང་པོའི་ཡན་ལག་ནི་ཞེས་བྱ་བ་
ལ་སོགས་པ་སྨོས་པ་ཡིན་ནོ། །དེ་ལྟ་བུའི་དཀྱིལ་འཁོར་ལགས་སུ་ཟིན་གྱིས་ཀྱང་་
མ་རིག་པའི་སེམས་ཅན་རྟོག་པའི་གཟུང་འཛིན་མུན་པ་དང་འདྲ་བས་གཡོགས་པ་
དག་ལ་འབྲེལ་པས་མི་འགྱུར་རོ་སྙམ་པའི་ཕྱིར་རོ། །ཡེ་ཤེས་དཀྱིལ་འཁོར་ཐུགས་
རྗེའི་ངང་། །རང་སྣང་བ་ཉིད་ཏིང་འཛིན་སྒྱུ་མ་ཞེས་གསུངས་ཏེ། སྒྲའི་གཙུག་
ལག་དང་མཐུན་པར་གང་སྣང་ཡེ་ཤེས་དཀྱིལ་འཁོར་ཞེས་བྱའོ། །གང་ལས་སྣང་
ཐུགས་རྗེའི་ངང་ལས་ཞེས་བྱའོ། །དང་བའི་ཆུ་ལ་གཟུགས་བརྙན་བཞིན་དུ་སྟེ། །
འདི་ཉིད་ལས་ཀྱང་ལོག་པར་རྟོག་བརྟགས་རྣམ་དག་ཅིང་། །ཡེ་ཤེས་དབྱིངས་་་་
ལས་མི་གཞན་དང་། །ཐུགས་རྗེ་ཆེན་པོ་འབྲེལ་པ་ན། །འགྲོ་དྲུག་དུས་ལ་མ་ལུས་
སྣང་ཞེས་པ་སྟེ། དེ་བཞིན་གཤེགས་པའི་ཐུགས་རྗེ་དང་། སེམས་ཅན་གྱི་ལས་
འབྲེལ་ཞེས་པའོ། །དེ་ལྟར་གང་སྣང་ཞེ་ན། བྱེད་པ་པོ་འམ་གཉེན་པོའི་ཕྱོགས་
སུ་གསུངས་པ་མེད་པར་སུན་ཕྱུང་བ་སྟེ། དེ་ཡང་འདི་ཉིད་ལས་ཕྱོགས་བཅུ་དུས་
བཞི་མངོན་རྫོགས་པ་ཞེས་པ་ནས། མཐུན་པའི་ཡེ་ཤེས་རང་སྣང་བའོ།། །ཡེ་་་
ཤེས་ཐིག་ལེ་དེ་ཉིད་ལ། །ཡེ་ཤེས་ཐིག་ལེ་ཉིད་སྣང་བ་ཞེས་བྱ་བ་ལ་སོགས་པའོ། །
གང་ལ་སྣང་ན་ཏིང་ངེ་འཛིན་ཞེས་པ་སྟེ། རྣལ་འབྱོར་པའི་སེམས་ལས་སུ་རུང་་་
བའི་ཏིང་ངེ་འཛིན་གྱི་དཀྱིལ་འཁོར་ལ་སྣང་ངོ་། །དེ་ལྟར་རང་བཞིན་ལྷུན་གྱིས་་
གྲུབ་པའི་གནས་ཀྱི་དཀྱིལ་འཁོར་ན་ཡེ་ཤེས་ལྷུན་གྱིས་གྲུབ་པའི་ལྷའི་དཀྱིལ་འཁོར་
བཞུགས་པ་སྟེ། རྣལ་འབྱོར་པའི་དཀྱིལ་འཁོར་ལ་སྣང་བ་སྟེ། དཔེ་འམ་ཚུལ་
ཇི་ལྟར་སྣང་ཞེ་ན། ཐེག་པ་ཆེན་པོའི་དཔེ་བཅུ་སྣང་སྟེ། དེ་ལྟར་ཡང་ཅི་

〔528〕 I1PD958880528.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
མངོན་ཞེ་ན། ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་པ་དང་།
སྟོང་ཕྲག་བརྒྱ་པ་གཉིས་ལས་ཀྱང་། སྒྱུ་མ་སྣ་ལ་སྨོས་ནས་བགབ་དུ་གཟུགས་
བརྙན་འབྱུང་སྟེ། དེའི་བར་ན་བརྒྱད་དེ་བཅུའོ། །འདིར་གཟུགས་བརྙན་སྣ་
ལ་བྱུང་ནས། བགབ་དུ་སྒྱུ་མ་འབྱུང་བ་ནི། ཀ་རི་ཀི་རིམ་པའོ། །ཡང་ན་
ཚིག་སྦས་ཀྱི་དབང་ངོ་། །དེ་ཡང་འཁོར་བའི་ཆོས་ཐམས་ཅད་རང་བཞིན་མེད་
པར་རྟོགས་པའི་རྒྱུས། མྱ་ངན་ལས་འདས་པའི་ཆོས་ཐམས་ཅད་འདི་ལྟར་སྣང་
ཞིང་རྟོགས་པར་འགྱུར་རོ། །དེ་ལ་དངོས་པོ་མེད་ཀྱང་དངོས་པོར་སྣང་བའི་
དཔེའ་གང་ཞེ་ན། སྒྱུ་མ་དང་ཞེས་ཏེ། སྒྱུ་མ་ཇི་ལྟར་སྨན་དང་སྔགས་ལ་
སོགས་པ་རྐྱེན་ཚོགས་པའི་དབང་གིས་རྫུས་པ་ཡིན་ཡང་དངོས་པོར་རྣམ་པར་
འབྱུང་བ་དེ་ལྟར། ནང་གི་དབང་པོ་དེ་ལས་བྱུང་བའི་ལྷ་ཐམས་ཅད་ནི་སྒྱུ་མ་
དང་མཚུངས་ཏེ། རང་བཞིན་མེད་ཀྱང་རྫས་སུ་ཡོད་པའི་རྣམ་པར་སྣང་བའི་
ཕྱིར་རོ། །རང་བཞིན་མེད་ཀྱང་གདགས་སུ་རུང་བའི་དཔེ་གང་ཞེ་ན། སྨིག་རྒྱུ་
དང་ཞེས་ཏེ། རྣམ་པར་ཤེས་པའི་ཁམས་དང་དེ་ལས་བྱུང་བའི་ལྷ་ཐམས་ཅད་ནི།
སྨིག་རྒྱུ་དང་མཚུངས་ཏེ། དེ་དག་མིག་རྒྱུ་བཞིན་དུ་རང་བཞིན་མེད་པའི་རྣམ་་་་
པར་སྣང་བའི་ཕྱིར་རོ། །བཀོད་པ་མེད་པའི་སྣང་བའི་དཔེ་གང་ཞེ་ན། ཆུ་ཟླ་
དང་ཞེས་ཏེ། སངས་རྒྱས་ཀྱི་ཞིང་ཁམས་ཡོངས་སུ་དག་པས་བསྡུས་པ་རྣམས།
རྣལ་འབྱོར་པ་ལ་སྣང་བ་ནི་ཆུའི་ཟླ་བ་དང་མཚུངས་ཏེ། སྒྲིབ་པའི་དྲི་མ་རྣམས་་
དང་བྲལ་བའི་སེམས་ཀྱི་ཆུ་ལ། འཕགས་པའི་ཐུགས་རྗེ་ཆེན་པོ་དང་འབྲེལ་བའི་
དབང་གིས་ཡེ་ཤེས་ཀྱི་བྱིན་བརླབས་ཟླ་བའི་གཟུགས་བརྙན་བཞིན་དུ། གཟུགས་
ལ་སོགས་པ་རྣམ་པར་སྣང་ཡང་། དོན་དམ་པ་རང་བཞིན་མེད་ལ། ཀུན་རྫོབ་
ཏུ་དེ་ལྟར་སྣང་བའི་ཕྱིར་རོ། །ཀུན་རྫོབ་ཀྱི་དོན་དམ་པ་ཐོབ་པའི་དཔེ་གང་ཞེ་ན།

〔529〕 I1PD958880529.jpg
རྨི་ལམ་དང་ཞེས་ཏེ། དཔེར་ན་རྨི་ལམ་ན་འགྲོ་བ་བཟང་མོ་དག་ལ་སྤྱོད་ཅིང་དེ་
ལྟར་རོལ་ཀྱང་མི་ཆགས་པའོ། །བྱིན་བརླབས་འབྱུང་བའི་དཔེ་གང་ཞེ་ན། སྒྲ་
བརྙན་དང་ཞེས་ཏེ། འཁོར་གྱི་བྱང་ཆུབ་སེམས་དཔའ་དང་ལས་འཕྲོ་འཐུན་པའི་
རྣལ་འབྱོར་པ་ལ་བསྟན་པའི་ཆོས་ཀྱི་གསུངས་རྣམ་པར་དག་པ་རྡོ་རྗེ་ཆེན་པོ་མཐའ་
ཡས་པ་ཐོས་པ་སྟེ། གསུང་གི་རྡོ་རྗེའི་སྒོ་ནས་རྒྱ་ཆེར་གསུངས་པ་ལས། དོན་་
འགྱུར་བ་སྒྲ་བརྙན་དང་། མཚུངས་ཏེ། བྲག་ཅ་བཞིན་དུ་བཅོམ་ལྡན་འདས་
ཀྱི་དབང་གིས་ཐོས་པའི་ཕྱིར་རོ། །འཁྲུལ་པ་ཉིད་རྣམ་པར་དག་པའི་དཔེ་གང་ཞེ་
ན༑ མིག་ཡོར་དང་ཞེས་ཏེ། སྐྱེས་བུ་ཆེན་པོའི་མཚན་ལ་སོགས་ཏེ། བརྒྱན་
པའི་སངས་རྒྱས་ཀྱི་གཟུགས་ཀྱིས་བསྐུར་བསྡུས་པ་རྣམས་ནི། མིག་ཡོར་དང་
མཚུངས་ཏེ། ཡོངས་སུ་དག་པའི་ཆོས་ཀྱི་དབང་གིས་དེ་ལྟར་སྣང་བའི་ཕྱིར་རོ། །
ཡོངས་སུ་དག་པ་དཔེ་གང་ཞེ་ན། ནམ་མཁའ་དང་ཞེས་ཏེ། དེ་ལྟར་ཆོས་
ཐམས་ཅད་མངོན་དུ་གྱུར་པའི་ཚེ་ཆོས་ཀྱི་དབྱིངས་ནམ་མཁའ་དང་འདྲ་བའི་ཡེ་
ཤེས་ཐོབ་པར་གྱུར་པས། ཡུམ་ཀུན་ཏུ་བཟང་མོའི་རང་བཞིན་ནམ་མཁའ་དང་
འདྲ་སྟེ། ཀུན་གྱི་གོ་འབྱེད་པས་ནམ་མཁའ་བཞིན་དུ་གནས་པའི་ཕྱིར་རོ། །
གྲུབ་པ་གནས་ཀྱི་དཔེ་གང་ཞེ་ན། དྲི་ཟའི་གྲོང་ཁྱེར་དང་། ཞེས་ཏེ། འཁོར་
བའི་ཆོས་ཐམས་ཅད་ནི་དྲི་ཟའི་གྲོང་ཁྱེར་དང་མཚུངས་ཏེ། བརྟགས་ན་རང་
བཞིན་མེད་པའོ། །དེ་ལྟར་རྟོགས་པ་འབྲས་བུ་འཁོར་བའི་རྒྱན་དང་། རོལ་
མོའི་ཚོགས་ཀྱང་དྲི་ཟའི་གྲོང་ཁྱེར་ལྟ་བུའི་སྟེ། ཆགས་པའི་དངོས་པོ་སྤང་བའི་་་་
ཕྱིར་ཡང་ཤིན་ཏུ་ཆགས་པ་ཆེན་པོའི་དབང་གིས་རོལ་ཅིང་། དངོས་པོ་མེད་པའི་
རང་བཞིན་དུ་ལོངས་སྤྱོད་པར་མཁྱེན་པའོ། །ཐུགས་རྗེ་ཆེན་པོ་འབྱུང་བའི་དཔེ་
གང་ཞེ་ན། སྤྲུལ་པ་དང་། ཞེས་ཏེ། དེ་ལྟར་འཕགས་པའི་ཐུགས་རྗེས་ཉིད་

〔530〕 I1PD958880530.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
སྤྲུལ་ཏེ། དོན་བྱེད་ནུས་པའི་དབང་གིས་རྣལ་འབྱོར་པ་དག་དངོས་ཀྱི་ལས་ཀྱིས་
འབྲས་བུ་རྣམས་ཡོངས་སུ་སྨིན་ཅིང་། རྫོགས་པའི་ཕྱིར་རོ། །རྒྱུ་འབྲས་མཐུན་
པའི་དཔེ་གང་ཞེ་ན། གཟུགས་བརྙན་དང་། ཞེས་ཏེ། སྔོན་གྱི་ལས་ཀྱི་་་་་་
འབྲས་བུས་བསྡུས་ནས་རྣལ་འབྱོར་པ་དང་ཡེ་ཤེས་མཐུན་པའི་དཔེ་ནི། གཟུགས་
བརྙན་དང་ཆོས་ཐམས་ཅད་མཚུངས་པར་ཆོས་ཐམས་ཅད་ནི་རྒྱུ་འབྲས་མི་སླུ་བའི་
དབང་གིས། ལས་ཇི་ལྟ་བ་བཞིན་དུ་སྐྱེ་བའི་ཕྱིར་རོ། །དོན་དེ་ཉིད་ཀྱི་ཕྱིར་ན།
རྣམ་དག་ཞེས་ཏེ། རང་བཞིན་གྱི་དཀྱིལ་འཁོར་རྣམ་པར་དག་པའི་དཔེའི་སྒྱུ་མ་
རྣམ་པར་དག་པ་ལྟར་གསལ་ཞེས་ཏེ། གསལ་བ་ནི་གཟུང་བ་དང་། འཛིན་་་
པའི་ཉོན་མོངས་པའི་དྲི་མ་དང་བྲལ་བའོ། །དེ་ཉིད་གང་ཡིན་པ་བསྟན་པའི་ཕྱིར།
སྐུ་གསུང་ཐུགས་ཡོན་ཏན་འཕྲིན་ལས་ཞེས་བྱ་སྟེ། དེ་ཡང་རིགས་ལྔ་ཡེ་ཤེས་ལྔའི་
ངོ་བོ་ཁོ་ན་ལ་ཤེས་པར་བྱ་སྟེ། དེ་ཉིད་གཟུང་བ་དང་། འཛིན་པའི་ཉོན་་་་
མོངས་པའི་སྐྱོན་ཐམས་ཅད་དང་བྲལ་ཞིང་ཤིན་ཏུ་རྣམ་པར་དག་པའི་ཡེ་ཤེས་ཀྱི་ངོ་
བོ་ཁོ་ནའི་རང་བཞིན་པས་སེལ་མེད་པ་ཞེས་བྱ་སྟེ། སེམས་ཀྱི་ཆོས་ཉིད་དང་རང་
བཞིན་རྫོགས་པ་ཆེན་པོའི་ངོ་བོ་ཉིད་དུ་གནས་ཀྱིས་ཀྱང་། མ་རིག་པའི་རྟོག་པའི་
གཟུང་འཛིན་གྱི་སེལ་དང་ལྡན་པར་བྱས་པ་ཅན་ཡོད་པས། དེ་བཞིན་གཤེགས་་
པ་ཡོན་ཏན་འབྱུང་བའི་ཆོས་ཅན་ཡིན་པས། ཡོན་ཏན་རིན་པོ་ཆེ་གཉིས་སྨོས་པ་
ཡིན་ཏེ། དེ་ཡང་འབྲས་བུ་སྟོབས་མི་འཇིགས་པ་དང་། ཐབས་དང་ཤེས་རབ་
ཀྱི་ངོ་བོ་ཉིད་ཁོ་ན་བས། ཡོན་ཏན་ཞེས་བྱ་བ་སྨོས་པ་ཡིན་ནོ། །ཆོས་ཀྱི་སྐུ་་
དང་བྱང་ཆུབ་སེམས་ཀྱི་ངོ་བོ་ཉིད་པས་ཀྱང་། རིན་པོ་ཆེ་སྨོས་པ་ཡིན་ནོ། །
འཇིག་རྟེན་པའི་རྒྱུ་དང་འབྲས་བུའི་ཁྱད་པར་གྱི་ཡོན་ཏན་གྱི་ཁྱད་པར་ཐམས་ཅད་
དང་། རིགས་ལྔ་ཡབ་ཡུམ་གྱི་ཆེ་བའི་ཡོན་ཏན་གྱི་སྒོ་དང་། ཁ་དོག་ཡེ་ཤེས་ཀྱི་

〔531〕 I1PD958880531.jpg
ངོ་བོར་གནས་པའི་ཕྱིར། ཡིད་བཞིན་གྱི་ནོར་བུ་ཞེས་བྱ་བ་ཡང་གསུངས་པ་ཡིན་
ནོ༑ །ཟད་པར་བྱ་བའི་རྒྱན་འཇིག་རྟེན་པའི་འཁོར་ལོས་སྒྱུར་བ་ལ་ཡང་རིན་པོ་
ཆེ་སྣ་བདུན་རང་གི་འདུས་བྱས་པའི་བསོད་ནམས་ལས། བྱུང་བ་ཅན་ཡང་ཡོད་་
པའི་ཕྱིར། མི་ཟད་པར་ལྡན་བརྒྱན་གྱི། འཁོར་ལོ་ཞེས་བྱ་བར་གསུངས་སོ། །
དེ་ཡང་སེམས་དཔའ་དང་། སེམས་མ་ཁྲོ་བོ་དང་། ཁྲོ་མོ་ལ་སོགས་པ།
ཟག་པ་མེད་པའི་དགེ་བ་ལས་གྲུབ་པའི་ཕྱིར། རྒྱན་གྱི་འཁོར་ལོ་ཅན་ཁོ་ན་ཡིན་ནོ།།
གསང་སྔགས་རྡོ་རྗེའི་ཐེག་པ་གཞན་ཐམས་ཅད་ཀྱང་། འདི་རྒྱུད་དང་། སྟོན་
པ་དང་། འཁོར་མཆོག་ཏུ་གྱུར་པ་ཉིད་ཁོ་ན་བས་རྡོ་རྗེ་མཆོག་ཅེས་བྱ་བར་
གསུངས་སོ། །དེ་ཡང་གཞན་མུ་གསུམ་འགོག་པར་བྱ་བ་ཁོ་ན་ཡིན་ནོ། །དེ་
ལྟར་རང་གི་རིག་པའི་ཡེ་ཤེས་ལ་རང་སྣང་བར་གྱུར་པས་ན། ཡེ་ཤེས་ཀྱི་སྤྱོད་
ཡུལ་དུ་གྱུར་པའི་ཆོས་ཐམས་ཅད་ཀྱང་། དོན་དམ་པར་ནི་སྐྱེ་བ་མེད་པའི་ཆོས་་
ཀྱི་དབྱིངས་ཀྱི་ཡེ་ཤེས་སུ་དབྱེར་མེད་པ་ཡིན་ལ། ཀུན་རྫོབ་དུ་རྒྱལ་བའི་དཀྱིལ་་་
འཁོར་ཡོངས་སུ་དག་པར་ལོངས་སྤྱོད་པའི་མི་ཟད་པ། རྒྱལ་བའི་དཀྱིལ་འཁོར་་
དུ་ལྡན་པའི་ངོ་བོ་ཡིན་པས་ན། མི་བཟད་པར་ལྡན་རྒྱན་གྱི་འཁོར་ལོ་ཞེས་བྱའོ། །
རྒྱུ་དང་འབྲས་བུ་མཐར་ཕྱིན་པའི་ཡེ་ཤེས་ཀྱི་ངོ་བོ་ལས། རྡོ་རྗེ་མཆོག་ཅེས་བྱ་སྟེ།
རང་བཞིན་རྫོགས་པ་ཆེན་པོའི་དཀྱིལ་འཁོར་གཟུང་བ་ཁོ་ན་ཡིན་ནོ། །རང་་་
བཞིན་གྱི་འོག་མིན་ཁོ་ན་གཙོར་གཟུང་བར་བྱ་བ་ཡིན་པས་ཀྱང་། དེའི་ཕྱིར་རྡོ་་
རྗེ་མཆོག་གི་གནས་ཉིད་དོ། །ཞེས་བྱ་སྟེ། གཙང་མ་རིགས་ལྔ་ལ་སོགས་པའི་
གཅིག་ཏུ་ཚད་གཟུང་བ་མ་ཡིན་ནོ། །དོན་དམ་པའི་དབང་ཉེ་བར་གཟུང་སྟེ།
འཁོར་དང་སྟོན་པ་གཉིས་སོ་སོར་དབྱེར་མེད་པ། ཉིད་ཡིན་དུ་ཟིན་གྱིས་ཀྱང་།
ཟབ་མོའི་རྒྱུད་ལས་ཡེ་ཤེས་ཀྱི་སྡུད་པ་པོ་ཡང་ཡོད་པར་ངེས་པའི་ཕྱིར། རྡོ་རྗེ་་་་

〔532〕 I1PD958880532.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
གསང་བའི་ཚིག་ཏུའོ། །ཞེས་བྱ་བ་གསུངས་པའི་ཕྱིར་ཏེ། དེ་ཡང་འདི་དུས་་་་
སྔོན་དུ་སངས་རྒྱས་པར་གྱུར་པ་བཞིན་དུ། ཀུན་ཏུ་བཟང་པོ་དབང་བསྐུར་བ་
འདི་ཉིད་དུ་ཡང་བྱས་པས། གསང་བའི་མཚན་རྡོ་རྗེ་གསང་བ་ཞེས་བྱ་སྟེ། ཕྱི་
རོལ་དུ་གསང་བའི་བདག་པོ་ཕྱག་ན་རྡོ་རྗེ་ཞེས་གྲགས་པ་ཡིན་ནོ། །འདིར་སྨྲས་པ།
སྟོན་པས་ནི་སྟོན་པ་དང་སྡུད་པ་པོ་སོ་སོར་མ་ཕྱེ་ན། འདིར་ཁྱོད་ཀྱིས་སྡུད་པ་རྡོ་
རྗེ་སེམས་དཔའ་གསང་བ་ཡོད་པས་སྡུས་སོ་ཞེས་བྱ་བར་འགལ་ལོ། །དེ་དེ་ལྟར་་
ཡིན་གྱིས་ཀྱང་། སྟོན་པས་བཀའ་སྩལ་པ་ཉིད་སྡུད་པ་པོ་བདག་གིས་བཤད་པ་་་
ཡིན་ནོ། །གཉིས་སུ་ན་ནི་སྡུད་པ་པོ་མེད་ན་འདི་ཅི་ལྟར་བྱུང་། གཏམ་ལྐུགས་
པ་དང་འདྲ་བས་ཕྱིས་མི་འགྱུར་བའི་སྐྱོན་དུ་འགྱུར་བས། སྡུད་པ་པོ་མ་སྨོས་ན་་
ཡང་དོན་གྱིས་ཡོད་པར་མངོན་ནོ། །ཡང་སྡུད་པ་པོ་མེད་ན་གཞན་དག་ན་རེ།
ཁྱོད་ཀྱི་སྡུད་པ་པོ་མེད་ན་རྒྱུད་འདི་ཇི་ལྟར་འབྱུང་། གནས་གང་ཆེ་གཞི་སུ་ཡོད།
སུས་སུ་ལ་གཏད་དེ། དེ་ནས་གང་གིས་སྤེལ་ཞེས་རྒོལ་བ་པོ་འབྱུང་བའི་ཕྱིར་སྡུད་
པ་པོ་སྨོས་སོ། །དེ་ཡང་ཐོས་པ་དང་བཤད་དོ། །བསྡུས་སོ་ཞེས་པའི་སྒྲོ་སྐུར་་་
སྤངས་པའི་ཕྱིར་ཚིག་ཏུའོ་ཞེས་ཏེ། མཐའ་གཉིས་ཀྱི་སྐྱོན་སྤངས་པའི་ཚིག་དག་་
པའོ༑ །ཞེས་སྡུད་པ་པོས་གསུངས་སོ། །གླེང་གཞིའི་ཕུན་སུམ་ཚོགས་པ་ལྔ་་་་
ཚང་བ་ལ་ཤེས་པར་བྱའོ། །ལེའུ་ཞེས་པ་པ་ཏ་ལའི་སྒྲས་གྲངས་ན། པ་པ་ར་་་་
མརྟ་སྟེ། དོན་དམ་པ། ཏ་པ་ར་མ་བུ་སྟེ། བྱང་ཆུབ་ཀྱི་སེམས། ལ་ལ་བ་
ཏ་ཐོས་པ་སྟེ། དོན་དམ་པ་དང་བྱང་ཆུབ་ཀྱི་སེམས་འཛིན་ཅིང་མི་གཏོང་བའི་་་
ཕྱིར་ལེའུའོ། །དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས་སློབ་དཔོན་ཉི་
མའི་སེང་གེ་འོད་ཀྱིས་མཛད་པའི་འགྲེལ་པ། ཐེག་པ་གསུམ་ལུང་བཞུགས་པའི་་
ལེའུ་དང་པོ་རྣམ་པར་བཤད་པ་ཇི་སྙེད་པ་རྫོགས་སོ།།


0

〔533〕 I1PD958880533.jpg
དེ་ལྟར་བཅོམ་ལྡན་འདས་ཀྱི་ལུང་དང་མཐུན་པར། སྡུད་པ་པོས་ཀྱང་
གཉིས་སུ་དབྱེར་མེད་པའི་དཀྱིལ་འཁོར་ཆེན་པོའི་རང་བཞིན་ལེའུ་དང་པོ་
གསུངས་པ་བཀྲལ་ནས། ད་ནི་ཇི་ལྟར་ཐེག་པ་ཆེན་པོ་ཨ་ཏི་ཡོ་གའི་གཞུང་གིས་
སེམས་ཅན་ཐམས་ཅད་ལ་རང་བཞིན་གྱི་དཀྱིལ་འཁོར་ཡོད་པར་བསྟན་པའི་ཕྱིར།
མ་ཧཱ་ཡོ་གའི་གཞུང་གིས་བསྒོམ་ཁོག་ལས་འབྱུང་བའི་རིམ་པས་བདག་ལྷར་བསྐྱེད་
ལ༑ ཕུང་པོ་དང་ཁམས་དང་སྐྱེ་མཆེད་བྱིན་གྱིས་བརླབས་པར་བྱ་བ་དང་།
དཀྱིལ་འཁོར་གྱི་ལྷ་ཐམས་ཅད་ལ་ཡང་བྱའོ། །ཞེས་བསྟན་པའི་ཕྱིར། དེ་ནས་
ཞེས་བྱ་བ་ལ་སོགས་པས་ལེའུ་གཉིས་པ་བྱང་ཆུབ་སེམས་ཀྱི་ལེའུ་གསུངས་སོ། །དེ་
ལ་དེ་ནས་ཞེས་པ་ནི་བཀྲལ་ཟིན་པའི་ཚིག་སྟེ། བར་ཆད་མེད་པར་བསྟན་པའི་
ཕྱིར་རོ། །ཡང་སྒྲའི་གཙུག་ལག་ལས། ཚོགས་རྣམ་པ་གཉིས་དང་ཟབ་པ་དང་
རྒྱ་ཆེ་བ་དང་། ཐབས་དང་ཤེས་རབ་ཀྱི་རང་བཞིན་དུ་ཡང་འདྲེན་པ་ཡིན་ཏེ།
བཅོམ་ལྡན་འདས་ཞེས་བྱ་བ། སྐལ་བ་དང་ལྡན་པ་དང་མངའ་ཐང་རྫོགས་པའི་
ཕྱིར་ཏེ། ཉོན་མོངས་པ་ལྔ་དང་འདོད་པའི་ཡོན་ཏན་ལྔ་ལ་སྤྱོད་ཀྱང་། ཚོགས་
ཆེན་པོ་གཉིས་སུ་མེད་འགྱུར་བའི་ཕྱིར་ནི། སྐལ་ལྡན་ཀུན་ཏུ་བཟང་པོ་ཞེས་བྱའོ།།
དེ་བཞིན་གཤེགས་པའི་དཀྱིལ་འཁོར་ཐམས་ཅད་དང་། ཆོས་ཐམས་ཅད་ཉིད་ཀྱི་
དཀྱིལ་འཁོར་དུ་དབྱེར་མེད་པར་ལོངས་སྤྱོད་པར་མཛད་པས་མངའ་ཐང་རྫོགས་་་་
པའི་ཕྱིར་ཡང་བཅོམ་ལྡན་འདས་ཞེས་བྱའོ། །དེ་ཉིད་གང་ཡིན་པ་སྨོས་པའི་ཕྱིར་
ཡིད་ཅེས་བྱ་བ་སྨོས་ཏེ། དེ་ཡང་གཞུང་གཞན་དག་ལས། རྣམ་པར་ཤེས་པའི་
ཚོགས་བརྒྱད་དུ་གསུངས་པ་ལས་ཀུན་གཞི་རྣམ་པར་ཤེས་པ་ནི་རྣམ་པར་ཤེས་པའི་
རྒྱལ་པོར་བསྟན། སྒོ་ལྔའི་རྣམ་པར་ཤེས་པ་ནི་སེམས་དཔའ་དང་ཁྲོ་བོར་བཞག །

〔534〕 I1PD958880534.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
ཐེག་པ་ཕྱི་བ་ལས་ཉོན་མོངས་པ་ཅན་དང་། ཡིད་ཀྱི་རྣམ་པར་ཤེས་པ་གཉིས་སུ་
ཕྱེ་བ་དེ། ཐེག་པ་ཆེན་པོ་འདིར་ནི་ཉོན་མོངས་པ་ཉིད་ཡེ་ནས་རྣམ་པར་དག་་་་་
པའི་རང་བཞིན་དུ་སྟོན་པ་ཡིན་པས། ཡིད་གཉིས་ལ་ལྷ་སོ་སོ་གཉིས་སུ་མ་ཕྱེ་སྟེ།
ཡིད་བྱེད་པ་པོ་ཁོ་ན་ཉིད་དུ་ཟད་དོ། །གལ་ཏེ་ཉོན་མོངས་པ་ཅན་གྱི་ཡིད་དེ་ཀུན་
ཏུ་བཟང་པོ་མ་ཡིན་ན་ནི། ཀུན་ཏུ་བཟང་པོ་ཞེས་བྱ་བ་གོང་གི་དོན་དང་ཡང་་་
འགལ་ན། དེ་མེད་དུ་ཟིན་ན་ནི་དེའི་འཁོར་རྟག་ཆད་བདག་དང་མཚན་མ་བཞི་
ཡང་མེད་པར་འགྱུར་བས། དེ་ཡོད་པ་ཡང་རྣམ་པ་ལྔ་པོ་ཁོ་ནའི་བདག་ཉིད་དུ་་
བསྟན་ཏེ། ངོ་བོ་ཉིད་དང་། དམིགས་པ་དང་། གནས་དང་། གྲོགས་་་་
དང་། ལས་སོ། །ངོ་བོ་ཉིད་གང་ཞེ་ན། སེམས་དང་ཡིད་དང་། རྣམ་
པར་ཤེས་པ་གང་ཡིན་པའོ། །སེམས་གང་ཡིན་ས་བོན་ཐམས་ཅད་དང་ལྡན་པ་་་
དང་། གནས་ཀྱི་དངོས་པོར་གྱུར་པ་དང་། གནས་ཀྱི་དངོས་པོར་གནས་ཀྱི་་་
དངོས་པོ་དང་། ལེན་པར་བྱེད་པ་དང་། རྣམ་པར་སྨིན་པས་བསྡུས་པ་ཀུན་་
གཞིའི་རྣམ་པར་ཤེས་པ་གང་ཡིན་པའོ། །ཡིད་གང་ཞེ་ན། རྣམ་པར་ཤེས་པའི་
ཚོགས་དྲུག་པོ་དག་འགགས་མ་ཐག་པ་གང་ཡིན་པ་དང་། ཉོན་མོངས་པ་ཅན་གྱི་
ཡིད་མ་རིག་པ་དང་། བདག་ཏུ་ལྟ་བ་དང་། ངའོ་སྙམ་པའི་ང་རྒྱལ་དང་།
བདག་ལ་སྲེད་པའི་མཚན་ཉིད་ཀྱི་ཉོན་མོངས་པ་རྣམ་པ་བཞི་དང་། རྟག་ཏུ་ལྟ་
བ་གང་ཡིན་པའོ་རྣམ་པར་ཤེས་པ་གང་ཞེ་ན། དམིགས་པ་རྣམ་པར་རིག་པར་་་
བྱེད་པས། ཉེ་བར་གནས་པ་གང་ཡིན་པའོ། །གནས་གང་ཞེ་ན། ཡིད་དེ་མ་
ཐག་པའི་གནས་སོ། །ས་བོན་ཐམས་ཅད་པ་ཀུན་གཞི་རྣམ་པར་ཤེས་པ་ནི་ས་་་་
བོན་གྱི་གནས་སོ། །ཕྱི་མ་ནི་འོག་ནས་འགྲེལ་ཏོ། །དམིགས་པ་གང་ཞེ་ན།
ཆོས་ཐམས་ཅད་ནི་ཡིད་ཀྱི་ཡུལ་ལས་དམིགས་པ་སྟེ། ཁྱད་པར་དུ་ཡང་རྣམ་པར་

〔535〕 I1PD958880535.jpg
ཤེས་པ་གཞན་དང་མ་འདྲེས་པའི་ཡིད་འབའ་ཞིག་གི་ཡུལ་ནི། ཚོར་བའི་ཕུང་པོ་
དང་། འདུ་ཤེས་དང་། འདུ་བྱེད་དང་། འདུས་མ་བྱས་དང་། བསྟན་དུ་
མེད་ཅིང་ཐོགས་པ་མེད་པའི་གཟུགས་དང་། ནང་གི་སྐྱེ་མཆེད་དྲུག་དང་། ས་
བོན་ཐམས་ཅད་པའོ། །དམིགས་པ་དེ་ཡང་ཅི་ལྟར་རྣམ་པར་རྟོག་ཅེ་ན།
མཚན་མ་དང་མཚན་མ་ཡིན་པ་དང་། ཡུལ་ཉེ་བར་གནས་པ་ལ་རང་འཇུག་པ་
དང་། ཆོས་ཐམས་ཅད་ཡོངས་སུ་ཚོལ་ཞེས་སྤྱོད་པའི་རྣམ་པར་རྟོག་པ་དང་།
ཉོན་མོངས་པ་དང་ཉོན་མོངས་པ་ཅན་མ་ཡིན་པ་དང་། ཡོངས་སུ་བཙལ་ཞིང་
དཔྱད་དེ་བཞག་པ་ལས་སོ་སོར་རྣམ་པར་རྟོག་པ་དང་བདུན་ནོ། །གྲོགས་ནི་འདུ་
བྱེད་ལྔ་བཅུ་རྩ་གཅིག་གོ། །ལས་ནི་བདག་དང་གཞན་གྱི་ཡུལ་གྱི་དམིགས་པ་རྣམ་་
པར་རིག་པར་བྱེད་པ་དང་། རང་དང་སྤྱིའི་མཚན་ཉིད་རྣམ་པར་རིག་པར་བྱེད་་
པ་དང་། དུས་གསུམ་དང་སྐད་ཅིག་མའི་རྒྱུན་དང་། དགེ་བ་དང་མི་དགེ་
བའི་ཆོས་རྣམས་དང་། རྣམ་པར་ཤེས་པའི་ཆོས་ས་གཞན་གྱི་སྡུག་པ་དང་མི་སྡུག་
པའི་འབྲས་བུ་ཡོངས་སུ་འཛིན་པ་དང་། ར་རོ་བ་དང་། སྨྱོ་བ་དང་།
བརྒྱལ་བ་དང་། བརྒྱལ་སངས་པ་ལ་སོགས་པའོ། །དེ་ཉིད་ཀྱི་ངོ་བོ་ཉིད་དང་
ལས་སྨོས་པའི་ཕྱིར་ནི། བྱེད་པ་པོ་ཞེས་བྱ་སྟེ། ཅིའི་ཕྱིར་ཞེ་ན། འཇིག་རྟེན་
སྣ་ཚོགས་ལས་ལས་སྐྱེས་པ་ནི། ལས་དེའི་བྱེད་མཁན་དུ་ཡིན་ན། དེ་འདུ་བྱེད་
སེམས་པས་བྱས་སོ། །དེ་སུས་བྱས་ན་འདུ་བྱེད་སེམས་པ་ནི་ཡིད་ཀྱི་ཡིན་ཏེ།
དེའི་ཕྱིར་ནི་འདུ་བྱེད་ལ་ནི་བྱེད་པ་པོ་ཞེས་བྱའོ། །དེ་ལྟར་གསུངས་པ། ལས་
ལས་འཇིག་རྟེན་སྣ་ཚོགས་སྐྱེས། །ལས་ནི་སེམས་པ་ དེ་ཡིས་བྱས། །སེམས་པ་
ཡིད་ཀྱི་ལས་ཡིན་ནོ། །ཞེས་བྱའོ། །དེ་ལྟར་ན་མུ་སྟེགས་ཀྱི་བྱེད་པ་པོ། ཉིད་
དུ་ཐལ་ཏེ་འོང་ངོ་ཞེས་སྨྲ་བའི་ཕྱིར། རྡོ་རྗེ་ཀུན་ཏུ་བཟང་པོ་ཞེས་བྱ་སྟེ། རྣམ་


0

〔536〕 I1PD958880536.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
པར་མི་རྟོག་པ་ཡེ་ཤེས་ཀྱི་ངོ་བོ་དཔལ་རྡོ་རྗེ་ཀུན་ཏུ་བཟང་པོ་ཁོ་ན་ཡིན་ནོ། །
ཞེས་བྱའོ། །དེ་ཡང་དངོས་པོ་དང་མཚན་མ་ལ་སོགས་པ་རྣམ་པར་ཐར་པའི་མི་་
མཐུན་པའི་ཕྱོགས་ལྔ་བསལ་བའི་སྙིང་པོ་ཉིད་ལ་སོགས་ཏེ། རྣམ་པར་ཐར་པའི་
སྒོ་ལྔ་དང་། རྒྱུ་མཐུན་པའི་ཆོས་ཀྱི་དབྱིངས་ལ་སོགས་པའི་རྒྱུ་ཡེ་ཤེས་ཆེན་པོ་ལྔ་
ལ་སོགས་པའི་འབྲས་བུ་རིགས་ལྔ་ལ་ནི་རྡོ་རྗེ་ཞེས་བྱའོ། །དེ་ཉིད་ཀྱི་འཕྲིན་ལས་
ཀྱི་ངོ་བོ་སྨོས་པའི་ཕྱིར་ན་ནི། །ཀུན་ཏུ་བཟང་པོ་ཞེས་བྱ་བ་སྨོས་ཏེ། མི་ཆགས་
མི་སྡང་མི་རྨོངས་མི་རྒྱལ་མི་དོག་གིས་ཀྱང་། ཡུལ་དང་ཐུགས་རྗེའི་དབང་གིས།
འདོད་ཆགས་ཞེ་སྡང་གཏི་མུག་ང་རྒྱལ་ཕྲག་དོག་གི་སྤྱོད་པ། སྐུ་གསུང་ཐུགས་
ཡོན་ཏན་འཕྲིན་ལས་ཀྱི་སྒོ་ནས་བསྟོད་ཅིང་སེམས་ཅན་རྣམས་བྱང་ཆུབ་ཆེན་པོའི་
འབྲས་བུ་ལ་བཀོད་པའོ། །དུས་གསུམ་གྱི་ངོ་བོས་ཀྱང་ཀུན་ཏུ་བཟང་པོ་སྟེ།
སེམས་ཅན་རྣམས་ཀྱི་སེམས་་དང་པོ་ཀུན་ཏུ་བཟང་པའོ། །རབ་ཏུ་དུག་ལྔའི་དྲི་
མས་གཡོགས་པ་རྣམས་ལ་དུག་ལྔའི་སྤྱོད་པ་དང་། ཆོས་བསྟན་པའི་སྒོ་ནས་རྣམ་
པར་དག་ལ། དེ་ཉིད་ཕྱིས་འགྱུར་བའི་སྡུག་བསྔལ་དུ་མི་འགྱུར་ལ། བྱང་ཆུབ་
ཆེན་པོའི་འབྲས་བུར་གྱུར་པའོ། །བཅོམ་ལྡན་འདས་ནི་དང་པོའི་སེམས་ཀྱང་
ཀུན་ཏུ་བཟང་པོ་མ་སྐྱེས་པའི་བྱང་ཆུབ་སེམས་ཡིན་ནོ། །ད་ལྟའི་དུས་སུ་ཡང་
སྒྲིབ་པའི་དྲི་མ་ཐམས་ཅད་དང་བྲལ་བའི་རྣམ་པར་མི་རྟོག་པའི་ཡེ་ཤེས་ཆེན་པོའོ། །
ཕྱིས་འབྱུང་བ་དང་མ་འོངས་པའི་དུས་སུ་ཡང་། འཇིག་པ་མེད་པའི་ཀུན་ཏུ་
བཟང་པོ་ཡིན་ནོ། །པོ་ཞེས་བྱ་བ་ནི། བྱེད་མཁན་དུ་མངོན་ཏེ། ཅིའི་ཕྱིར་་
ཞེ་ན། ཐམས་ཅད་ཨ་ལུས་པའི་རང་བཞིན་གྱི་ཚུལ་རྡོ་རྗེ་ཞེས་བྱ་སྟེ། དེ་
བཞིན་གཤེགས་པ་ཐམས་ཅད་དང་། སེམས་ཅན་ཐམས་ཅད་འདོད་ཆགས་ཆེན་
པོའི་རང་བཞིན་གྱི་ཏིང་ངེ་འཛིན་གཅིག་ཏུ་དབྱེར་མེད་པར་གྱུར་ཏོ། །རྡོ་རྗེ་དེས་

〔537〕 I1PD958880537.jpg
ཅིའི་ཕྱིར་ཞེ་ན། བཙུན་མོ་བྱ་བ་མོ་ཆོས་ཀུན་ཏུ་བཟང་མོ་ཞེས་བྱའོ། །དེ་ཅིའི་
ཕྱིར་ཞེ་ན། རོལ་པས་ཅིར་འགྱུར་ཞེ་ན། ཕྱོགས་བཅུ་དུས་བཞི་དེ་བཞིན་་་་
གཤེགས་པ་ཐམས་ཅད་གཅིག་གི་རང་བཞིན་ཉིད་དུ་དབྱེར་མེད་པས། དེ་བཞིན་
གཤེགས་པ་ཉིད་དེ་བཞིན་གཤེགས་པ་ཉིད་ལ་ཆེད་དུ་བརྗོད་པ་འདི་བརྗོད་དོ་ཞེས་་
བྱ་སྟེ། རྣམ་པར་མི་རྟོག་པའི་ཡེ་ཤེས་སྟོང་པ་ཆེན་པོའི་ངོ་བོ་ནི། དཔལ་ཀུན་
ཏུ་བཟང་པོ། ཡེ་ཤེས་དེའི་ཡུལ་ཆོས་དེ་བཞིན་ཉིད་ནི་ཆོས་བྱ་བ་མོ་ཀུན་ཏུ་
བཟང་མོའོ། །དེ་ལྟར་ཆོས་དེ་བཞིན་ཉིད་ཀྱིས་བདག་གི་དོན་མཛད། དེ་
བཞིན་ཉིད་ཀྱི་ཡེ་ཤེས་ཀྱིས་ནི་གཞན་གྱི་དོན་མཛད་དེ། ཆོས་ཀྱི་དབྱིངས་དང་
ཆོས་ཀྱི་དབྱིངས་ཀྱི་ཡེ་ཤེས་ཞེས་བྱ། གཞན་དུ་ན་དཔལ་ཀུན་ཏུ་བཟང་པོས་
བཙུན་མོ་བྱ་བ་མོ་ཆོས་ཀུན་ཏུ་བཟང་མོའི་བྷ་ག་ལ། གསང་བའི་རྡོ་རྗེ་ཐབས་
དང་ཤེས་རབ་གཉིས་སུ་མེད་པའི་དོན་གྱིས་རོལ་པས། ཕྱོགས་བཅུ་དུས་བཞིའི་
དེ་བཞིན་གཤེགས་པ་ཐམས་ཅད་དང་། འགྲོ་བ་མ་ལུས་པ་ཐམས་ཅད་ཡུམ་གྱི་བྷ་
ག་ལ་ཞུགས་ནས། བྱང་ཆུབ་ཀྱི་སེམས་ཟླ་བའི་དཀྱིལ་འཁོར་དུ་འོད་ཀྱི་གོང་བུ་
གཅིག་གི་རང་བཞིན་དུ་དབྱེར་མེད་པར་གྱུར་པས། དེའི་ཚེ་དེ་བཞིན་གཤེགས་
པ་ཉིད་དེ་བཞིན་གཤེགས་པ་ཉིད་ཀྱི་དཀྱིལ་འཁོར་ཆེན་པོ་རྣམ་གསུམ་ལ་ཆེད་དུ་
གླེང་བ་འདི་ཆེད་དུ་བརྗོད་དོ་ཞེས་བྱའོ། །བསྡུས་པའི་དོན་ནི་འདི་ལྟར་གསུངས་
པ་ཡིན་ནོ། །དཔལ་གསང་བའི་སྙིང་པོ་རྩ་བ་དང་ཡན་ལག་དང་། བཟའ་བ་
དང་བསྲུང་བའི་དམ་ཚིག་དང་སྡོམ་པ་ལ་གནས་པའི་རྣལ་འབྱོར་པས། དང་
པོར་བླ་ན་མེད་པའི་བྱང་ཆུབ་ཏུ་སེམས་བསྐྱེད་པར་བྱ་སྟེ། བདག་གིས་དཔལ་
ཀུན་ཏུ་བཟང་པོའི་གོ་འཕང་ཐོབ་པར་བྱས་ལ། སེམས་ཅན་ཐམས་ཅད་ཀྱང་
དཔལ་ཀུན་ཏུ་བཟང་པོའི་གོ་འཕང་ལ་གནས་པར་བྱའོ། །ཞེས་སེམས་བསྐྱེད་

〔538〕 I1PD958880538.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
པར་བྱའོ། །དེ་ནས་ཕྱི་སྣོད་ཀྱི་འཇིག་རྟེན་གཞིག་པར་བྱ་སྟེ། རྡུལ་ཕྲན་གྱི་
བར་གྱི་ཕྱོགས་ཆ་དྲུག་གིས་གཞིགས་ན། དངོས་པོར་མི་འགྲུབ་པས་ཕྱི་སྣོད་ཀྱི་
འཇིག་རྟེན་ཐམས་ཅད་ཀྱང་འབྱུང་བ་ཆེན་པོ་རྡུལ་ཕྲ་རབ་ཏུ་སོ་སོར་བརྟགས་ལ།
རྡུལ་ཕྲ་རབ་ཀྱི་ཕྱོགས་ཆ་དྲུག་གིས་གཤིགས་ན། དངོས་པོར་མི་འགྲུབ། ཕྱི་
སྣོད་ཀྱི་འཇིག་རྟེན་གཞིགས་ནས། ནང་བཅུད་ཀྱི་འཇིག་རྟེན་འགྲོ་བ་རིགས་དྲུག་
གིས་བསྡུས་པའི་སེམས་ཅན་ཐམས་ཅད་ཀྱང་། འབྱུང་བ་ཆེན་པོ་བཞིའི་དངོས་་
པོ་རྡུལ་ཕྲ་རབ་ལ་རྟེན་འབྲེལ་སྒྱུ་མ་ཙམ་དུ་སོ་སོར་བརྟག་གོ། །དེ་ལྟར་གཟུང་
བའི་ཡུལ་གཞིགས་ནས་ནང་འཛིན་པའི་སེམས་ཀྱང་དབྱིབས་དང་ཁ་དོག་ཕོ་དང་་
མོའི་རྣམ་པ་གང་དུ་ཡང་མ་གྲུབ་པ་དང་། དུས་གསུམ་གྱི་ཆས་བཞིགས་པས་ཀྱང་
མ་གྲུབ་པར་ཤེས་པར་བྱའོ། །དེ་ལྟར་གཟུང་འཛིན་གྱི་དྲི་མའི་སྐྱོན་རྣམ་པར་དག་
པའི་སྟོང་པ་ཆེན་པོའི་ཡེ་ཤེས་ཀྱི་རྒྱུ་མཐུན་པའི་འབྲས་བུ་ནི། དཔེར་ན་གློ་བུར་
གྱི་སྤྲིན་དེངས་ན། གསལ་བའི་འོད་རང་བཞིན་གྱིས་འབྱུང་བའི་ཚུལ་དུ།
ཆོས་ཀྱི་སྐུའི་ཕྱག་རྒྱ་དཔལ་ཀུན་ཏུ་བཟང་པོར་བདག་ཉིད་སྐད་ཅིག་མས་གནས་
པར་བྱའོ། །དེ་ལྟར་གསལ་ནས་འོག་གི་ཕྱོགས་སུ་ཐམས་ཅད་སྟོན་པར་ནུས་པར་
རླུང་གི་དཀྱིལ་འཁོར་མཐའ་དང་རྔམས་སུ་དཔག་ཏུ་མེད་པ་ཡུམ་སྒྲོལ་མའི་རང་
བཞིན་དུ་བསམ་མོ། །དེའི་སྟེང་དུ་ཡུམ་མཱ་མ་ཀཱིའི་ངོ་བོ་བདུད་རྩི་རྒྱ་མཚོ་ཆེན་
པོར་བྱིན་གྱིས་བརླབ་བོ། །དེའི་སྟེང་དུ་ཡུམ་སངས་རྒྱས་སྤྱན་གྱི་ངོ་བོ་གསེར་གྱི་
ས་གཞི་ཚད་དཔག་ཏུ་མེད་པ་གཅིག་སྒོམ་མོ། །གསེར་གྱི་ས་གཞིའི་སྟེང་དུ་གཞི་
ཚད་མེད་པ་བསྒོམ་མོ། །དེ་ཡང་སྐུ་གསུང་ཐུགས་གསུམ་དང་ལྡན་པའི་ཕྱིར།
ལྟེ་བ་དང་རྩིབས་དང་མུ་ཁྱུད་གསུམ་དང་ལྡན་པ་ཡིན་ཏེ། ཆོས་ཀྱི་དབྱིངས་ནི་
སྤྲོས་པའི་མཐའ་རྣམ་པ་བརྒྱད་དང་བྲལ་བའི་ཕྱིར་ཏེ། ལྟེ་བ་ཟླུམ་པ་དང་མེ་ལོང་

〔539〕 I1PD958880539.jpg
ལྟ་བུའི་ཡེ་ཤེས་ལ་སོགས་པ་བཞིས་ཕྱིན་ཅི་ལོག་གི་མུ་བཞི་འཇོམས་པའི་ཕྱིར་རྩེ་མོ་
རྣོ་བ། ཐེག་པ་ཆེན་པོའི་གཞུང་ཉིད་དང་ལྡན་པའི་ཕྱིར། མུ་ཁྱུད་དང་བཅས་
པར་བསྒོམ་མོ། །འཁོར་ལོའི་ལྟེ་བ་ལ་བྲུམ་དཀར་པོ་ལས་ཡེ་ཤེས་ལས་གྲུབ་པའི་
ཡེ་ཤེས་རིན་པོ་ཆེའི་མཆོད་རྟེན་ཁ་དོག་ལྔ་དང་ལྡན་པ། ཆོས་ཀྱི་དབྱིངས་ཀྱི་ཕྱག་
རྒྱ་ཡུམ་ཀུན་ཏུ་བཟང་མོའི་རང་བཞིན། འཕགས་པའི་གཞལ་ཡས་ཁང་མཆོད་་་
རྟེན་གྱི་དབྱིབས་སུ་གནས་པ། རྡོ་རྗེ་ཐེག་པའི་ནང་དུ་ཐེག་པ་ཐམས་ཅད་འདུས་
པའི་ཕྱིར། ཁྲི་འཕང་དུ་བཅས་སངས་རྒྱས་ཀྱི་ས་བཅུ་མཐར་ཕྱིན་པའི་སྲོག་ཤིང་
དང་འཁོར་ལོར་བཅས་པ། ཆོས་ཀྱི་སྐུ་ཀུན་ལ་ཁྱབ་ཅིང་ཉོན་མོངས་པའི་གདུང་
བ་སེལ་བའི་རྒྱུར་གྱུར་པའི་ཕྱིར། གདུགས་སྙིང་རྗེ་ཆེན་པོའི་ཆར་ཁེབ་དུ་བཅས་་
པའོ༑ །དེ་ལྟར་ཡང་གསུངས་པ། མཆོད་རྟེན་སངས་རྒྱས་ཐམས་ཅད་ཀྱི་ཕོ་
བྲང་གནས་ཞེས་བཤད་པ་ཡིན། ཞེས་གསུངས་པའོ། །དེའི་ནང་དུ་ཡང་་
རྒྱུ་སེར་པོ་ཡེ་ཤེས་ཀྱི་ས་བོན་ལས་སྐྱེས་པའི་གཞལ་ཡས་ཁང་གྲུ་བཞི་སྒོ་བཞི་སྟེ།
སངས་རྒྱས་ཀྱི་ཆེ་བའི་ཡོན་ཏན་ཐམས་ཅད་ཀྱིས་རྒྱས་པའི་ཕྱིར། གྲུ་བཞིར་གྱུར་
པ༑ མཐའ་དང་དབུས་མེད་པའི་ཕྱིར་རྒྱ་ཕྱོགས་བཅུར་ཡོངས་སུ་མ་ཆད་པ།
ཡེ་ཤེས་རེ་རེ་ལ་ཡང་ཡེ་ཤེས་བཞི་བཞིར་གྱུར་པའི་ཕྱིར། ལྷག་པའི་ཡེ་ཤེས་ཀྱི་གློ་
འབུར་གྱི་མཛེས་པ། གཞལ་ཡས་ཁང་རྡོ་རྗེ་དང་ནོར་བུ་རིན་པོ་ཆེ་དང་རྡོ་རྗེ་
པདྨ་དང་རལ་གྲི་དང་ཏྭ་ར་ནས་ཀྱང་བརྒྱན་པ། ཕྱོགས་དུས་ཀྱི་སངས་རྒྱས་ཀྱི་
དཀྱིལ་འཁོར་མ་ལུས་པ་ཐམས་ཅད་དང་། ཡེ་ཤེས་སོ་སོ་མ་ཡིན་པའི་ཕྱིར།
མཆོད་རྟེན་གྱི་བུམ་པ་ཟླུམ་པོར་འཁྱིལ་བ། ཐམས་ཅད་ཀུན་ཡེ་ཤེས་ཀྱི་རྒྱུ་ལས་
བྱུང་བའི་ཕྱིར། ཡེ་ཤེས་རིན་པོ་ཆེའི་རྒྱན་ཐམས་ཅད། འཕན་དང་རྒྱལ་
མཚན་དང་། བླ་རེ་དང་། སྦྲང་ཡབ་དང་། རྔ་མ་དང་། དྲིལ་བུ་རླུང་

〔540〕 I1PD958880540.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
གིས་སྐྱོད་པ་དང་། གདུགས་དང་དོ་ཤལ་དང་། དྲ་བ་དང་དྲ་བ་ཕྱེད་པ་དང་།
ཉི་མ་དང་། ཟླ་བ་དང་ཆུན་འཕྱང་དང་། ཏྭ་ར་ནས་བརྒྱན་པའོ། །གཞལ་
ཡས་ཁང་གི་ལོངས་སྤྱོད་ཀྱི་ཁྱད་པར། སྤྱན་གྱི་ལོངས་སྤྱོད་གཟུགས་སྣ་ཚོགས་ཏེ།
མེ་ཏོག་མ་དང་། ཕྲེང་བ་མ་ལ་སོགས་པ་དང་། རིགས་གཅིག་པ་ལས་མཚན་
དང་དབྱིབས་སོ་སོར་སྤྲུལ་པ་དང་། ཁ་དོག་ཉི་ཤུ་རྩ་ལྔའི་ཚོན་གྱིས་བྲིས་པའི་བྱེ་
བྲག་གི་རྫས་འཛིན་པའི་ལྷ་དང་། ལྷ་མོ་མང་པོ། ལ་ལས་ནི་ལྡིང་པ། ཐུར་
དུ་འབེབས་པ་དང་། གྱེན་དུ་འཕྱོ་བ་དང་། གཡས་ནས་བསྐོར་བའི་རིམ་པས་
འཁྲིགས་པ་དང་། ཤར་ནས་ནུབ་ཏུ་འགྲོ་བ་དང་། ནུབ་ནས་ཤར་དུ་འགྲོ་བ་
དང་། ཕྱོགས་ནས་ཕྱོགས་སུ་འགྲོ་བ་དང་། མཚམས་ནས་མཚམས་སུ་འགྲོ་བ་
དང་། རང་རང་དགའ་བའི་རྩེད་མོ་བྱེད་པ་དང་། སྦྱོར་བ་དང་སྟེག་པ་དང་།
དགེ་བའི་རོལ་པས་མེ་ཏོག་གི་ཞོང་བུ་ཐང་ལ་ཤོར་བ་དང་། རང་ཉིད་ཐང་ལ་་་
སྒྲེས་པ་ལ་སོགས་པ་དང་། གར་གྱི་ཚུལ་སྟོན་པ་དང་། འདུད་པ་དང་འགྱེད་
པ་ལྟ་བུ་མང་པོ་རང་བྱུང་བས་འཁྲིགས་པར་བསམ་མོ། །འོག་ནས་འབྱུང་བ་་་་་
རྣམས་ཀྱང་དེ་ཁོ་ན་བཞིན་ནོ། །སྒྲའི་བྱེ་བྲག་སྟེ། རྔ་དང་རྫ་རྔ་དང་། མུ་ར་
ཛ་དང་། དར་དང་། གླིང་བུ་དང་། པི་བང་དང་། རྒྱུད་མངས་དང་།
ཅང་ཏེའུ་དང་། དུང་དང་ཟངས་དུང་དང་བྲོ་བརྡུང་བ་དང་། བུད་པ་དང་་
བརྡབས་པ་དང་། རང་བཞིན་གྱི་སྒྲ་དེ་ལྟ་བུ་འཛིན་པའི་ལྷ་དང་ལྷ་མོ་མང་པོ་་་
དང་། དྲིའི་བྱེ་བྲག་ཀྱང་རང་བཞིན་གྱི་དྲི་དང་། འགྱུར་བ་སྟེ། ཙན་དན་་
དང་། ཨ་རུ་ར་དང་དུ་རུ་ཀ་དང་། གླ་རྩི་དང་། བསྒོས་པ་དང་། རང་་
བཞིན་དང་། འགྱུར་བའི་དྲི་རིན་པོ་ཆེ་སྣ་ཚོགས་ཀྱི་སྣོད་བཀང་བ་འཛིན་པའི་ལྷ་
དང་ལྷ་མོ་མང་པོ་དང་། རོའི་བྱེ་བྲག་ཀྱང་ཁ་བ་དང་རྐ་བ་དང་། ཚ་བ་དང་

〔541〕 I1PD958880541.jpg
རྩུབ་པ་དང་། སྐྱུར་བ་དང་། མངར་བ་དང་། ལན་ཚྭ་བ་དང་། དེ་ལ་
སོགས་ཏེ། རོ་བརྒྱ་འཛིན་པའི་ལྷ་དང་ལྷ་མོ་མང་པོ་དང་། གོས་ལ་སོགས་་
པའི་རྒྱན་ཐམས་ཅད་ཀྱང་། རང་བཞིན་གྱིས་འོད་གསལ་བའི་ཕྱིར་མི་སྒྲིབ་ཅིང་།
དེ་དག་རང་གི་འོད་ཀྱིས་ཀྱང་གཅིག་བསལ་བར་བྱེད་དོ། །སྟོང་པ་ཉིད་དང་་་
མཚན་མ་མེད་པ་དང་། སྨོན་པ་མེད་པ་དང་། རང་བཞིན་གྱིས་འོད་གསལ་་
བའི་སྒོ་དང་ཕ་རོལ་ཏུ་ཕྱིན་པ་རྣམ་པར་ཐར་པའི་རྟ་བབས་དང་། ཀ་བ་བརྒྱད་
ཟླུམ་པའོ། །དེ་ནས་དབུས་སུ་ཧཾ་ལས་སྣ་ཚོགས་རྡོ་རྗེ་རྒྱ་གྲམ། སངས་རྒྱས་ཀྱི་
ཞིང་དྲུག་ཁེབས་པའི་ཚད་དུ་ཁྱབ་པ། རྡོ་རྗེ་བུམ་པའི་སྟེང་དུ་སིམ་ལས་སེང་གེ།
ཤར་གྱི་རྭ་སྟེང་དུ་ཧཱུཾ་ལས་གླང་པོ་ཆེ། ལྷོའི་རྭ་སྟེང་དུ་ཨ་ལས་རྟ། ནུབ་ཀྱི་རྭ་་
སྟེང་དུ་རྨ་ལས་ཁྱུང་། བྱང་གི་རྭ་སྟེང་དུ་གི་ལས་ནམ་མཁའ་ལྡིང་། དེ་དག་གི་
སྟེང་དུ་རྒྱུ་ལས་འཁོར་ལོ་རྩིབས་བཞི་པར་གྱུར་ཏེ། སེམས་ཅན་དེ་དག་གིས་
འདེགས་པའོ། །ལ་ལ་ན་རེ་འཁོར་ལོའི་སྟེང་དུ་སེང་གེ་ལ་སོགས་པ་འབྱུང་ལ།
རྡོ་རྗེ་རྒྱ་རམ་ནི་གསེར་གྱི་ས་གཞི་དང་གཞི་ཚད་མེད་པའི་འཁོར་ལོའི་བར་ན་
གནས་སོ་ཞེས་འབྱུང་ངོ་། །དེ་ནས་དབུས་ཀྱི་ལྟེ་བ་ནས་བྱང་སྒོའི་བར་དུ་སྣ་
ཚོགས་ཀྱི་པདྨ་སྟེ། རྫོགས་པ་ཆེན་པོའི་རང་བཞིན་ཉིད་ཀྱི་ཕྱིར་རོ། །ཡང་ལ་
ལ་ན་རེ་སྒོ་བཞིར་ནི། ཚངས་པ་ལ་སོགས་པ་ལ་བཞི་དགོད་དེ། དེ་ལྟར་ཡང་།
དེ་བྱི་མ་ཧ་ཛ་ལའི་ཏན་ཏྲ་ལས་ཀྱང་། རིན་ཆེན་རྩེའུ་དུང་བཅས་པ་དང་།།
ཚངས་པ་བརྒྱ་བྱིན་གཉིས་གཉིས་ཀྱིས། །འདེགས་པའི་ཁྲི་ལ་རྣམ་པར་བཞུགས་
ཞེས་འབྱུང་སྟེ། ཤར་གྱི་སྒོར་གཤིན་རྗེ་དང་བརྒྱ་བྱིན་དང་། ལྷོར་ཚངས་པ་
དང་། ཁྱབ་འཇུག་དང་། ནུབ་ཏུ་གཙུག་ན་རིན་ཆེན་དང་དུང་སྐྱོང་བྱང་དུ་
བཱི་ན་ཡང་ཀ་དང་མ་ཧཱ་དེ་བ། ཐུགས་ཀྱི་ཏན་ཏྲ་ཡིན་པས། དབུས་དང་ལྷོ་

〔542〕 I1PD958880542.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ནུབ་སྒོ་བཞིར་ནི་སྔ་མ་ངང་གི་སྟེང་དུ་ཉི་མའོ། །ཕྱི་མ་རྣམས་སུ་ནི་ཟླ་བ་ཁོ་ནར་
ཤེས་པར་བྱའོ། །དེ་ནས་དབུས་ཀྱི་གདན་ལ་གནས་ཏེ། ཆོས་ཐམས་ཅད་རྣམ་
པར་ཐར་པའི་སྒོ་ལྔ་ཁོ་ནར་བསྒོམ་པ་ནི། སོ་སོར་རྟོག་པའི་ཤེས་རབ་ཀྱིས་
བརྟགས་ཏེ། ཆོས་ཐམས་ཅད་བསྐྱེ་་ བ་མེད་པ་ཡིན་པ་ལས། སེམས་ཅན་གྱི་
དབང་གིས་རྡུལ་ཕྲ་རབ་ཀྱི་ཕྱི་མོ་ལས། ཕྱི་ནང་སྣོད་བཅུད་ཀྱི་རྣམ་པ་ཐ་དད་པ་
སྐྱེས་ནས། ཡང་རྡུལ་ཕྲན་དེ་ཉིད་ཟུང་དྲུག་ཏུ་མ་གྲུབ་པས་སྟོང་པ་ཉིད་ཀྱི་རྣམ་
པར་ཐར་པ། ཆོས་ཀྱི་དབྱིངས་ཀྱི་ཡེ་ཤེས་སུ་བསྒོམ་པ་དང་། དབང་པོ་
འགགས་ནས་ཡང་ས་བོན་ཐམས་ཅད་དེ་བརྟག་པ་ཐེར་ཟུག་པ་ཡིན་བཞིན་དུ།
རང་བཞིན་གྱི་སྒོ་ནས་འགག་པ་མེད་པས། མཚན་མ་མེད་པའི་རྣམ་པར་ཐར་པ་
སྟེ༑ མེ་ལོང་ལྟ་བུའི་ཡེ་ཤེས་སུ་བསྒོམ་པ་དང་། དབང་པོ་སྒྱུ་མ་ལྟ་བུ་ལ་རྣམ་
པར་ཤེས་པ་གནས་ན་ཡང་། རྣམ་པར་ཤེས་པ་ཡུལ་ཐ་དད་པ་ལ་འགྲོ་ཞིང་
གནས་པ་མེད་ལ། སྨོན་པ་ནི་དམིགས་པའི་ཡུལ་ཡིན་ན། ཡུལ་དང་དབང་པོ་
གཉིས་ཀ་རང་བཞིན་གྱིས་མ་གྲུབ་པས། སྨོན་པ་མེད་པའི་རྣམ་པར་ཐར་པའི་སྒོ།
ཡུལ་དང་དབང་པོ་གཉིས་དབྱེར་མེད་པར་སྟོང་པར་མཉམ་པས། མཉམ་པ་ཉིད་
ཀྱི་ཡེ་ཤེས་སུ་བསྒོམ་པ་དང་། རྣམ་པར་ཤེས་པའི་རང་བཞིན་མེད་པས་ཡུལ་་་་་
འཁྲུལ་པ་ལ་རྟགས་ཀྱང་། ཡུལ་གཟུགས་སྒྲ་དྲི་རོ་རེག་བྱ་ནི་ངོ་བོ་ཉིད་ཀྱི་སྟོང་པ་
ཡིན་པས། རང་བཞིན་གྱིས་འོད་གསལ་བའི་རྣམ་པར་ཐར་པའི་སྒོ་སྟེ། ། །་་་་་
སོར་རྟོག་པའི་ཡེ་ཤེས་སུ་སྒོམ་པ་དང་། འདུས་བྱས་པའི་དབང་གིས་རྣམ་པར་་་
ཤེས་པ་ཡུལ་ཐ་དད་པ་ལ་འགྲོ་ཞིང་འོང་ན། ཡུལ་གཞན་གྱིས་བར་བཅད་ཙམ་ན་
སླར་འོང་བ་ཅི་ཡིན་ན། དང་པོ་འགྲོ་བ་ནི་སུས་མཐོང་། དེ་ནས་འོང་བ་ནི་་་
སུས་མཐོང་བ་སྟེ། མོ་གཤམ་གྱི་བུ་དང་རི་བོང་གི་རྭ་ལྟར་ཕན་ཚུན་ཡོད་པར་མི་

〔543〕 I1PD958880543.jpg
འཐད་པས། དེ་ཉིད་འགྲོ་བ་དང་འོང་བ་མེད་པའི་ཕྱིར། མངོན་པར་འདུས་
མ་བྱས་པའི་སྟེ། བྱ་བ་གྲུབ་པའི་ཡེ་ཤེས་སུ་བསྒོམ་པ་ཡིན་ནོ། །དེ་ལྟར་སྟོང་པ་
ཆེན་པོའི་ངང་ཉིད་དུ་མེད་པ་ཡང་མ་ཡིན། ཡོད་པ་ཡང་མ་ཡིན། དེ་གཉིས་་
ཀྱི་དབུས་སུ་ཡང་དམིགས་སུ་མེད་པ་ནི། སྟོང་པ་ཆེན་པོའི་ཡེ་ཤེས་ཆོ་ག་དང་པོའོ། །
དེ་ཁོ་ན་ཉིད་ཀྱི་ངང་ལས་རྣམ་པར་ཤེས་པའི་ཚོགས་བརྒྱད་ཀྱི་རང་བཞིན་དུ་གནས་
པའི་རང་གི་སེམས་ཀྱི་ངོ་བོ་ཨ་དཀར་པོ་གསལ་ཞིང་འོད་འབར་བ་དང་ལྡན་པ་
ཞིག་དུ་བསྒོམ་མོ། །ཨ་དེ་ལས་ཤིན་ཏུ་ཕྲ་བའི། ཨ་ཨཱ། ཨི་ཨཱི། ཨུ་ཨཱུ།
ཨེ་ཨཻ། ཨོ་ཨོ། རྀ་རཱྀ་ལྀ་། ། ཨཾ་ཨཿ། དེ་རྣམས་སྟོང་གསུམ་གྱི་རྡུལ་སྙེད་
དུ་སྤྲོས་པས། ཕྱོགས་བཅུའི་སེམས་ཅན་གྱི་དོན་བྱས་ནས། སླར་ཨ་བཞི་པོ་
ལ་འདུས་པ་ལས། ཨ་ཨ་རྣམས་ཀྱིས་མཐའ་འཁོར་བ་ཡར་འགྲེང་བ། གཡའ་
གཡོའི་ཕྲེང་བ་དང་ཀ་བར་ལྡན་པ། འོད་ཟེར་གྱི་ཕྲེང་བ་དང་ལྡན་པར་བསྒོམ་མོ།།
ཡང་ཨ་དེ་ལས་ཀ་ཡིག་རྣམས་སྤྲོས་ནས་ཕྱོགས་བཅུའི་འཇིག་རྟེན་དྲུག་ཏུ་ཁྱབ་པ་་་
ལས་དེ་ན་གནས་པའི་སེམས་ཅན་གྱི་དོན་བྱས་ནས། སླར་ཨ་ལ་འདུས་པ་ལས།
ཨ་ཨ་ཨི་ཞེས་བརྗོད་པས་མེ་མར་ལས་མེ་མར་བྱུང་བའི་ཚུལ་དུ། ཉི་མའི་དཀྱིལ་་
འཁོར་དུ་གྱུར་ཏེ། དེའི་དབུས་ན་ཀྵ་མདོག་དཀར་བ་ཡར་འགྲེང་བ། མཐའ་
མ་ཀ་ཡིག་རྣམས་ཀྱིས་བསྐོར་ཏེ། དེ་ལྟར་ཐབས་དང་ཤེས་རབ་རྒྱ་ཆེ་བའི་བདག་
ཉིད༑ བསོད་ནམས་དང་ཡེ་ཤེས་ཀྱི་ཚོགས་ཀྱི་ངོ་བོ་ཉིད་ཟླ་བ་རྩེག་མ་ཡིན་པ་དེ་
ནི་མེ་ལོང་ལྟ་བུའི་ཡེ་ཤེས་ཏེ་ཆོ་ག་གཉིས་པའོ། །དེ་ནས་འོད་དུ་ཞུ་ནས་འོད་ཀྱི་
གོང་བུ་གང་ཡིན་པར་གྱུར་པ་ནི་མཉམ་པ་ཉིད་ཀྱི་ཡེ་ཤེས་ཏེ་ཆོ་ག་གསུམ་པའོ། །
འོད་ཀྱི་གོང་བུ་དེ་ལས་ཧཱུཾ་དུ་གྱུར། ཧཱུཾ་དཀར་པོ་ལས་རྒྱུ་དང་འབྲས་བུ་ཡེ་ཤེས་ལྔ་
དང་རིགས་ལྔའི་བདག་ཉིད་དང་པོའི་རྡོ་རྗེ་རྩེ་ལྔ་པ་བུམ་པའི་ནང་དུ་ཧཱུཾ་གིས་བྱིན་

〔544〕 I1PD958880544.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
གྱིས་བརླབས་པ་ནི། སོ་སོར་ཀུན་ཏུ་རྟོགས་པའི་ཡེ་ཤེས་ཏེ་ཆོ་ག་བཞི་པའོ། །
རྡོ་རྗེ་དེ་ལས་འཕྲོ་ཞིང་འདུ་བའི་ཚུལ་གྱིས་སངས་རྒྱས་རྡུལ་ཕྲ་རབ་གྲངས་མེད་པ་་
མང་པོ་བཞུགས་ཏེ། མ་ཧཱ་བཛྲ་དང་ར་ཧཾ་ཞེས་བརྗོད་པས། དཔལ་ཀུན་ཏུ་་
བཟང་པོའི་སྐུ་ཕྱག་༔ཆེན་པོར་གྱུར་པ་ནི། བྱ་བ་ནན་ཏན་གྱི་ཡེ་ཤེས་ཏེ་ཆོ་ག་ལྔ་
པའོ༑ །དེ་ཡང་སྐུ་གསུང་ཐུགས་དང་ལྡན་པའི་ཕྱིར་རྣམ་པར་ཐར་པའི་དབུ་
གསུམ་པ། དྲག་པོ་དང་ཞི་བ་དང་ཆགས་པ་དང་གསུམ་གྱི་རང་བཞིན་ཞལ་་་
མདོག་མི་མཐུན་པ། ཡེ་ཤེས་དྲུག་གི་ཕྱག་གིས་ཡེ་ཤེས་རིན་པོ་ཆེ་འབར་བའི་ཕྱག་
རྒྱ་འཛིན་པ། ཐབས་དང་ཤེས་རབ་ཀྱི་ཞབས་པདྨ་གཉིས་མཉམ་པའི་བརྟུལ་
ཞུགས་ཀྱི་སྐྱིལ་མོ་ཀྲུང་དུ་གནས་པ། རལ་པ་འདུས་པའི་དབུ་རྒྱན་ཅན། །བྱིས་
པའི་རྒྱན་གྱིས་བརྒྱན་པ། འཛུམ་པའི་ཞལ་གྱིས་མདངས་ཀྱིས་འགྲོ་བ་སེམས་ཅན་
གྱི་རྒྱུད་རྒྱས་པར་བྱེད་པའོ། །སྐུ་མདོག་དཀར་པོའོ། །དེ་ལྟར་བདག་རིག་པའི་
སྐྱེས་བུ་ཆོ་ག་ལྔས་རྫོགས་པར་བྱས་ནས། ཡུམ་ཤེས་རབ་ཀྱི་ཕ་རོལ་ཏུ་ཕྱིན་མའི་་
ངོ་བོ་ནམ་མཁའི་དབྱིངས་ཀྱི་དབང་ཕྱུག་མ་ཡང་མྱུ་གུ་དང་གྲིབ་མའི་ཚུལ་དུ་ཡུལ་་
དང་རང་བཞིན་གྱིས་སྐྱེ་བའོ། །དེ་ནི་གསལ་ལྡན་མ་ཞེས་བྱ་སྟེ། བྱིན་བརླབས་
ལ་ཞེས་པའི་དོན་གྱིས་ན། རྒྱུད་ལས་ལྗོན་ལ་སོགས་པ་གང་རིགས་ཀྱི་བྱེ་བྲག་གིས་
བཟུང་བ་དེའི་སྙིང་གའི་དཀྱིལ་དུ་ཉི་མའི་དཀྱིལ་འཁོར་གྱི་སྟེང་དུ། ཁྲོ་བོའི་ས་་་
བོན་ཧཱུཾ་ནག་པོ་ལས་བསྐྱེད་པའི་ཁྲོ་བོའི་རྡོ་རྗེ་ནག་པོའི་དཀྱིལ་དུ་ཧཱུཾ་གིས་བྱིན་གྱིས་
བརླབས་པ། ཞིག་པའི་མེ་དཔུང་ཆེན་པོ་དང་འདྲ་བ་དེའི་འོད་ཟེར་གྱིས་རེག་
ནས་དྲི་མ་དང་བཅས་པའི་ཕྱིན་ཅི་ལོག་གི་ཉེ་བར་ལེན་པའི་ཕུང་པོ་རྟོག་པ་དང་
བཅས་པ་བསྲེགས་ནས། རྣམ་པར་ཤེས་པ་མར་མེ་བཞིན་དུ་སྣང་བ་དེ་ལ།
བདག་གི་ཡེ་ཤེས་ཀྱི་འོད་ཟེར་གྱིས་ཕྱོགས་བཅུའི་ཡེ་ཤེས་ཀྱི་རིག་མའི་ཚོགས་བཀུག་

〔545〕 I1PD958880545.jpg
སྟེ་ཞུགས་པས། ཡུམ་གྱི་མཁའི་དབྱིངས་ཕྱུག་མའི་བསྐུར་བསྐྱེད་དོ། །དེ་ནས་
བདག་ཡབ་ཡུམ་གྱི་ཡིད་དང་ཉོན་མོངས་པ་ཅན་གྱི་ཡིད་ནི་དཔལ་ཀུན་ཏུ་བཟང་་་
པོའི་རང་བཞིན་དུ་བྱིན་གྱིས་བརླབས། ཡུལ་འདུས་བྱས་དང་འདུས་མ་བྱས་ཀྱིས་
བསྡུས་པ་ནི། ཡུམ་ཀུན་ཏུ་བཟང་མོའི་རང་བཞིན་དུ་བྱིན་གྱིས་བརླབ། ཉེ་་་་
བར་ལེན་པའི་ཕུང་པོ་ལྔ་ནི་མི་བསྐྱོད་པ་ལ་སོགས་པ་ལྔར་བྱིན་གྱིས་བརླབ། ཕྱི་
ནང་གི་འབྱུང་བ་ཆེན་པོ་ལྔ་ནི་ཡུམ་ལྔར་བྱིན་གྱིས་བརླབ། དབང་པོ་དང་རྣམ་་་
པར་ཤེས་པ་ནི་བྱང་ཆུབ་སེམས་དཔའི་ཚོགས་སུ་བྱིན་གྱིས་བརླབ་དང་། ཡུལ་དུ་
ལྷ་མོར་བྱིན་གྱིས་བརླབ། ཡུལ་དང་དབང་པོ་རྣམ་པར་ཤེས་པ་དང་། དེ་མ་་
ཐག་པ་དང་། གནས་རྣམ་པ་བཞི་ཁྲོ་བོར་བྱིན་གྱིས་བརླབ། ཕྱིན་ཅི་ལོག་བཞི་
ཁྲོ་མོར་བྱིན་གྱིས་བརླབ། སྤྱིར་ལུས་ལ་ལྷ་དགོད་པའི་ཐབས་ནི་རང་བཞིན་དང་
མཚན་ཉིད་གཉིས་ལས། རང་བཞིན་ཁོ་ནར་ཤེས་པར་བྱའོ། །བདག་ཡབ་་
ཡུམ་གྱི་གསང་བའི་རྡོ་རྗེ་ཧཱུཾ་ནི་ས་བོན་ལས་བསྐྱེད་པའི་རྡོ་རྗེ་རྩེ་ལྔ་པར་བྱིན་གྱིས་་་
བརླབ༑ ཡུམ་གྱི་གསང་བའི་གནས་ནི་ཨ་ལས་བསྐྱེད་པའི་པདྨ་དང་། ཡང་་
དག་པའི་འདོད་ཆགས་ཀྱི་དབང་དུ་བྱས་ཏེ། དམར་པོ་ཁ་ཟླུམ་པའོ། །ཅིའི་་་
ཕྱིར་ཞེ་ན། རྟོགས་པ་ཐམས་ཅད་འདུས་པ་ལས་ཀྱང་། པདྨོ་སྨྱུང་མོ་བུད་མེད་
བརྒྱ་ཞེས་པ་དང་། འདིར་ཡང་ཕྱིས་གདོད་པདྨའི་འདབ་མ་ཕྲལ་བའི་ཕྱིར་རོ། །
པདྨ་དེ་ཡང་དེ་བཞིན་གཤེགས་པ་ཐམས་ཅད་ཀྱི་ཆེ་བའི་ཡོན་ཏན་ཐམས་ཅད་ཀྱིས་
རྒྱས་པའི་ལྟེ་བ་སེར་བ། སྤྲུལ་པ་མཐའ་ཡས་པས་འགྲོ་བ་སྣ་ཚོགས་པའི་དོན་་
མཛད་པའི་ཕྱིར། གེ་སར་དང་བཅས་པ་རྣམ་པར་ཐར་པ་བརྒྱད་ཀྱི་རང་བཞིན་
འདབ་མ་བརྒྱད་དུ་གྱུར་པའོ། །དེ་ནས་ཛ་དུ་པྲ་བེ་ཤ་ཞེས་བརྗོད་པས། ཡུམ་་་
གྱི་འདོད་པའི་དགའ་བའི་དྲི་རྣམ་པར་དག་པ་གང་ཡིན་པ་དེ་ཡང་བསྟར་ནས།

〔546〕 I1PD958880546.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
རྡོ་རྗེས་པདྨ་ཟླུམ་པའི་ཕྲལ་བའི་དགའ་བ་གང་ཡིན་པ་དེ་ཡང་། ལུས་ཀྱི་དཀྱིལ་
འཁོར་གྱི་ལྷ་དང་། ཕྱོགས་དུས་ཀྱི་དཀྱིལ་འཁོར་སངས་རྒྱས་ཐམས་ཅད་ལ་
དབུལ་བར་བྱའོ། །དེ་ནས་ཡང་ཧཱུཾ་པུས་པ་ཨ་བེ་ཤ་ཞེས་པས་ཞགས་པའི་ཕྱག་རྒྱ་
བཅིངས་ལ། ཡབ་ཀྱི་བྱང་ཆུབ་སེམས་ཡབ་ཡུམ་གྱི་གསང་གནས་སུ་མེ་ཏོག་
བབས་པར་བྱས་ལ། ཨ་ནུ་ར་གའི་སྔགས་བརྗོད་ལ། དེ་ལྟ་བུའི་གསང་བའི་
མཆོད་པ་གང་ཡིན་པ་དེ་ཡང་། ཕྱི་ནང་གི་སངས་རྒྱས་ཐམས་ཅད་ལ་མཆོད་པར་
བྱའོ༑ །བཾ་ཏཾ་པ་སུ་ཀི་ནི་ཞེས་པས། ལྕགས་སྒྲོག་གི་ཕྱག་རྒྱས་དབང་དུ་བྱས་ཏེ།
ལྷག་པའི་བྱང་ཆུབ་སེམས་མར་མེ་ལྟ་བུར་གྱུར་པ་དེ། གསང་གནས་སུ་འོད་
འབར་བ་དགའ་བ་གང་ཡིན་པ་དེ་ཡང་། ཕྱི་ནང་གི་སངས་རྒྱས་ཐམས་ཅད་ལ་་
མཆོད་པར་བྱའོ། །ཧོ་གྷན་ཏེ་ཙི་ཏ་ཞེས་པས། དྲིལ་བུའི་ཕྱག་རྒྱ་བསྐྱེད་ཅིང་་
བསྐུལ་བས། བྱང་ཆུབ་སེམས་ལས་ཡུམ་གྱི་གནས་སུ་རྒྱུ་གྱི་ས་བོན་ལས་གྲུབ་པའི་
ཡེ་ཤེས་ཀྱི་གཞལ་ཡས་ཁང་གྲུ་བཞི་པར་གྱུར་ཏོ། །འདིར་མཆོད་རྟེན་ལྟ་བུའི་་་་་
གཞལ་ཡས་ཁང་གི་ངོ་བོར་ནི། ཡུམ་ཀུན་ཏུ་བཟང་མོ་ཉིད་དུ་གནས་པའི་ཕྱིར་རོ།།
དེ་ལྟར་ཡང་གསུངས་པ། ཀུན་བཟང་མཉམ་གཞག་མ་ཆོས་ཀྱི་དབྱིངས་ཞེས་་
གསུངས་པས། མཆོད་རྟེན་ཡང་ཆོས་དབྱིངས་ཀྱི་ངོ་བོ་ཉིད་དུ་གནས་པའི་ཕྱིར་རོ།།
དེ་ལྟར་རོལ་པའི་སྒྲ་དང་བྱང་ཆུབ་ཀྱི་སེམས་ཡུམ་གྱི་མཁའ་ལ་འབེབས་པ་དེ་ལས་་
འོད་ཟེར་གྱི་སྤྲིན་གྱི་ཕྲེང་བ་ཡུམ་གྱི་བ་སྤུའི་བུ་ག་ནས་འཕྲོས་པས། འོད་ཟེར་གྱི་
རྩེ་ལས་སྐྱེས་པའི་ལྕགས་ཀྱུས། ཕྱོགས་བཅུའི་སངས་རྒྱས་ཀྱི་ཞིང་ན་གནས་པ་
ཐམས་ཅད་སྤྱན་དྲངས་ནས། མདུན་གྱི་བར་སྣང་ལ་ཆུའི་སྐལ་པའི་རླན་ལྟར་
འཁྲིགས་ནས། ལྷག་པའི་བྱང་ཆུབ་སེམས་ཀྱིས་མཆོད་དེ། པུ་ཙ་བཛྲ་གྱི་་་་་
སྔགས་བརྗོད་ལ་འོད་ཟེར་སྣ་ལྔའི་ཕྲེང་བ་བར་མཚམས་མེད་པར་སྤྲིན་བཞིན་དུ་་

〔547〕 I1PD958880547.jpg
འཁྲིགས་པའི་རྩེ་ལས་སྐྱེས་པའི་ལྷ་མོ་རྣམས་ཀྱིས་ཀྱང་མཆོད་དོ། །དེའི་དུས་སུ་་་
རྣལ་འབྱོར་པ་རང་གི་ལྕེ་ནི་ཧཱུཾ་དཀར་པོ་ལས་རྡོ་རྗེ་རྩེ་ལྔ་པར་བསམས་ལ་བུམ་པ་ལ་
སྣང་བ་མཐའ་ཡས་ཀྱི་དཀྱིལ་འཁོར་བསྒོམས་ལ་བླངས་པས། ཨོཾ་དཀར་པོར་བྱིན་
གྱིས་བརླབས་ཏེ་ཟོས་པས། ནང་གི་དཀྱིལ་འཁོར་དེ་དག་ཐམས་ཅད་མཉེས་པའི་
ཧོ་གྱི་ཆོ་ག་དེ་དག་བྱའོ། །དེ་ལྟར་ཡང་འོད་ཟེར་གྱི་ལྕགས་ཀྱུས་འགྲོ་བ་རིགས་་་
དྲུག་གི་སེམས་ཅན་ཐམས་ཅད་གནས་སུ་བཀུག་ནས། ལྷ་ཐམས་ཅད་ཀྱི་རང་
བཞིན་བྱང་ཆུབ་སེམས་ཆུ་རྒྱུན་གྱི་དབང་བསྐུར་བས། ཉེ་བར་ལེན་པའི་ཕུང་པོ་
དྲི་མ་དང་བཅས་པ་རྣམ་པར་དག་སྟེ། རྣམ་པར་ཤེས་པ་མར་མེ་ལྟ་བུ་དེ་ཧཱུཾ་ལས་
སྐུར་ཕྱག་རྒྱ་རྡོ་རྗེའི་རིགས་སུ་ངེས་པར་བྱས་ལ། གོང་གི་ཤེས་རབ་ཡེ་ཤེས་ཀྱི་་་་་
དབང་བསྐུར་བར་དབུས་སུ་མི་བསྐྱོད་པས་དབུ་རྒྱན་ལ། གསང་བའི་གནས་ནས་
སླར་བྱུང་སྟེ། ཡི་ལས་རླུང་གི་དཀྱིལ་འཁོར་གཞུ་ལྟ་བུའི་ཐོག་ཏུ་བཞག་ནས།
ཕཊ་ཀྱི་སྒྲས་འོག་མིན་ནམ་མངོན་དགའི་འཇིག་རྟེན་གྱི་ཁམས་སུ་གནས་པར་བྱའོ། །
ཡང་བྱང་ཆུབ་ཀྱི་སེམས་དེ་ཉིད་ལས་གསང་བའི་དཀྱིལ་འཁོར་འཁོར་ལོའི་ལྟེ་བའི་
སྟེང་དུ། ཟླ་བའི་དཀྱིལ་འཁོར་ཆ་ཡོངས་སུ་རྫོགས་པ་གང་ཞིང་རྒྱས་པ་ཐ་མ་འོད་
ཀྱི་སྐུད་པས་ཡོངས་སུ་བསྐོར་བ་ཞིག་བསྒོམས་ལ། དེའི་དབུས་སུ་སྒྲ་ཡིག་དང་པོ་
ཡར་བླངས་ལ་བཀོད་ལ། དེའི་ཐ་མ་ནས་ཚུར་གཡས་ནས་བསྐོར་བའི་རིམ་པ་་་་་
ལས༑ མཚན་གྱི་ཁྱད་པར་དབྱངས་ཡིག་བཅུ་དྲུག་ཉིས་འགྱུར་ལ། ཀ་བ་བཅུ་
དྲུག་དང་། དཔེ་བྱད་ཀྱི་ས་བོན་མིང་གི་ཡི་གེ་སུམ་ཅུ་རྩ་བཞི་རྣམས་ཕྲེང་བའི་་་
ཚུལ་དུ་རིམ་པ་གཉིས་ཡོངས་སུ་བསྐོར་བར་བསྒོམ་མོ། །དེ་དག་ལས་འོད་ཟེར་གྱི་
ཕྲེང་བར་མཚམས་མེད་པ་འཕྲོས་པས། འཇིག་རྟེན་དྲུག་གི་སངས་རྒྱས་ཀྱི་ཞིང་་
དྲུག་ཏུ་ཁྱབ་ནས། སླར་ཡང་ཡུམ་གྱི་སྤྱི་བོ་ནས་བ་སྤུའི་བུ་ག་ནས་ཡུམ་གྱི་གསང་

〔548〕 I1PD958880548.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
བའི་གནས་སུ་ཐིམ་པ་ལས། ཏའི་སྡེ་པ་ལས་རིགས་ལྔ་ཡབ་ཡུམ་བཅུ་དང་།
ཀ་དང་ཙའི་སྡེ་པ་ལས་སེམས་དཔའ་དང་སེམས་མ་བརྒྱད་དང་། པ་དང་ཡང་ཝ་
ར་ལ་བཞི་ལས་སེམས་དཔའ་དང་སེམས་མ་བརྒྱད་དང་། ཨ་དང་ད་ལས་ཀུན་ཏུ་
བཟང་པོ་ཡབ་ཡུམ་དང་། ང་དང་ཤ་དང་ཉ་དང་ཥ་དང་མ་དང་ས་དང་ཨོ་དང་
ཧ་རྣམས་ལས་ཁྲོ་བོ་ཡབ་ཡུམ་བརྒྱད་དང་། ཨའི་སྡེ་པ་དྲུག་ལས་ཐུབ་པ་དྲུག་སྟེ།
ལྷ་བཞི་བཅུ་རྩ་གཉིས་སུ་གྱུར་ཏོ། །དེ་ལྟར་ཡི་གེའི་དུས་ན་ཕྲེང་བར་གཅིག་ན་་་
ཡང་། སྐུའི་དུས་ན་སྤྲིན་དུ་བྱེ་བའི་དུས་ན་ནི། ཚུལ་དུ་རང་རང་གི་གནས་སུ་
འཁྲིལ་པའི་ཚུལ་དུ་བཞུགས་སོ། །དེ་ལ་ཞལ་དང་མཚན་དང་། འདིར་དབུས་
ཀྱི་གཙོ་བོ་རྣམས་མ་ཡིན་པ་ཕྱི་མ་ནི་ཞལ་གཅིག་ཕྱག་གཉིས་པ་ཁོ་ནའོ། །དེ་་་་་
འང་ལ་ལ་ན་རེ་གུ་ཧ་ས་མན་ཛ་ཏན་ཏྲ་ལས་ནི། ལྷ་ཐམས་ཅད་ཞལ་གསུམ་ཕྱག་
དྲུག་ཏུ་གནས་སོ་ཞེས་པ་དང་། དེ་ཡང་གུ་ཧ་ས་མན་ཛ་ལས་ནི། སྐུ་གསུང་་
ཐུགས་ཁོ་ན་གཙོར་བྱས་པ་ཡིན་ལ། འདིར་ནི་ཡེ་ཤེས་ལྔ་རིགས་ལྔ་ཁོ་ན་གཙོར་་
སྨོས་པ་ཡིན་ནོ། །འོ་ན་སྐུ་གསུང་ཐུགས་ལ་ཡེ་ཤེས་ལྔ་དང་རིགས་ལྔ་མེད་དམ།
རིགས་ལྔ་ལ་ནི་སྐུ་གསུང་ཐུགས་དང་མི་ལྡན་ནམ་ཞེ་ན། དེ་ལྟར་ཡིན་གྱིས་ཀྱང་།
གདུལ་བྱའི་གནས་སྐབས་ལས་ཤས་ཆེ་ཆུང་ཙམ་དུ་བས་སོ། །སྐུ་མདོག་དང་ཕྱག་
མཚན་ནི་དཀྱུས་ན་གསལ་ལོ། །དེ་ལྟར་ཡུན་རིང་དུ་བསྒོམས་ནས། དེ་ནས་་་
གསང་བའི་གནས་ནས་ཧཱུཾ་བཛྲ་དྲིག་ཅེས་པ་ལ་སོགས་པའི་སྔགས་ཀྱིས་སྤྱན་དྲངས་
ནས༑ སྐད་ཅིག་མའི་རིམ་པ་དང་འདྲ་བས་ཕྱིར་ཕྱུང་སྟེ། རྟོགས་པ་ཐམས་
ཅད་འདུས་པའི་ཏན་ཏྲ་ལས་གསུངས་པ་ལྟར་རིགས་ལྔ་ཡབ་ཡུམ་བཅུ་ཕྱོགས་བཅུ་་
ན་གནས་པའི་སེམས་ཅན་གྱི་ཉོན་མོངས་པ་ཞེ་སྡང་ལ་སོགས་པ་གནས་བསྒྱུར་ཏེ།
ཟག་པ་མེད་པའི་ཡེ་ཤེས་ཀྱི་ཕུང་པོར་བྱིན་གྱིས་བརླབ། ཡུམ་བཞིས་སྡང་བ་དང་

〔549〕 I1PD958880549.jpg
བསོད་ནམས་ཆུང་བ་དང་། བདག་ཉིད་ཀྱི་དབང་དུ་མི་འདུ་བ་དང་། ཁེངས་
པ་དག་ཞི་བ་ལ་སོགས་པ་བཞིར་བྱས་ནས། སེམས་མ་ལ་སོགས་པ་རྣམས་ཀྱིས་
ལྷའི་མིག་ལ་སོགས་པ་མངོན་པར་ཤེས་པ་ལྔ་དང་ལྡན་པར་བྱས། ཁྲོ་བོ་དང་ཁྲོ་
མོ་རྣམས་ཀྱིས་ཞེ་སྡང་ལ་སོགས་པའི་དབང་གིས་བསྐྱེད་པའི་ཕུང་པོ་ལ་སོགས་པའི་
བདུད་བཞི་དང་། ཕྱིན་ཅི་ལོག་གི་མུ་བཞི་ལ་གནས་པའི་སེམས་ཅན་གནས་
བསྒྱུར་ནས། ཡང་དག་པ་མཉམ་པ་ཆེན་པོའི་དོན་རྟེན་འབྲེལ་དབུ་མ་ལ་གནས་
པར་བྱས་ནས། ཀུན་ཏུ་བཟང་པོ་ཡབ་ཡུམ་གྱིས་སེམས་ཀུན་གཞིའི་དབང་གིས་
ཉོན་མོངས་པ་ཅན་གྱིས་ཡིད་ཡུལ་ལ་རང་ཐད་དུ་སྤྱོད་པ་དེ་གནས་གྱུར་ནས།
ཡིད་ཀྱི་རྣམ་པར་ཤེས་པ་ཆོས་ཀྱི་དབྱིངས་ཀྱི་ཡེ་ཤེས་སུ་གནས་བསྒྱུར་རོ། །ཐུབ་
པ་དྲུག་གིས་མཛད་པ་བཅུ་གཉིས་ཀྱི་ཚུལ་གྱིས་འདུལ་བ་རྣམ་བཞིས་འགྲོ་བ་ལྔའི་
དོན་མཛད་དོ། །དེ་ནས་རང་གི་གདན་སྔོན་དུ་བཀོད་པ་ལ་བཞུགས་སོ།
འདི་ནས་མར་དོན་གསུམ་པ་སྔགས་ཀྱི་ཡན་ལག་རྣམས་དང་། སྦྱོར་བ་ལས་རྡུལ་
ཚོན་གྱི་དཀྱིལ་འཁོར་དུ་སློབ་མ་རྣམས་གཞུག་ པར་བྱ་བ་དང་། ཡེ་ཤེས་ཀྱི་
དཀྱིལ་འཁོར་ཏིང་ངེ་འཛིན་གྱི་དཀྱིལ་འཁོར་ལ་བསྟིམ་པ་དང་། འདིའི་དུས་སུ་
གསང་བའི་གནས་སྤྱན་དྲངས་པའི་དབུས་ཀྱི་གཙོའོ། །མི་བསྐྱོད་པས་རྒྱུ་དང་
འབྲས་བུ་དང་། སློབ་དཔོན་དང་སློབ་མའི་འབྲེལ་པར་རྟོགས་པར་བྱ་བའི་དོན་
དུ༑ རང་གི་གཙོ་བོ་ལ་ཐིམ་པར་འདོད་པས། ཨེ་ཧ་ཧི་བྷ་ག་བཱན་ཞེས་བརྗོད་
ནས༑ སྦྱོར་བའི་བརྡའ་ཛཿ བཾ་ཧོ ས་བསྐུལ་ནས། ཐབས་དང་ཤེས་རབ་་
སྦྱོར་བའི་བྱང་ཆུབ་སེམས་ཡུམ་གྱི་མཁའ་ལ་བབས་པ་དང་། དམ་ཚིག་རྡོ་རྗེའི་་་
སྔགས༑ ཨ་བཛྲ་ས་མ་ཡ་ཨོཾ་ཞེས་པ་དང་བཅས་པའི་སྔགས་བརྗོད་དེ། ལྷག་
པའི་བྱང་ཆུབ་སེམས་རིག་པའི་མེ་ཏོག་གཏོར་བར་བསམ་ལ། ཡེ་ཤེས་རྒྱལ་་

〔550〕 I1PD958880550.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
པོའི་དབྱིངས་ཀྱིས་བསྐུལ་ནས། ཐབས་དང་ཤེས་རབ་སྦྱོར་བ། འདོད་ཆགས་
ཆེན་པོའི་མེས་འོད་དུ་བཞུ་སྟེ། མདུན་གྱི་བར་སྣང་ལ་འོད་ཀྱི་གོང་བུར་གནས་པ་
ལས༑ གཙོ་བོ་ཡབ་ཡུམ་གྱིས་ཀྱང་རྡོ་རྗེ་དམ་ཚིག་གི་སྔགས་གསུམ་གྱི་ཡི་གེ་འབྲུ་
གསུམ་གྱི་སྐུ་གསུང་ཐུགས་སུ་བྱིན་གྱིས་བརླབས་ནས། ཛཿ བཾ་བཾ་ཧོཿ བཞིས་མདུན་
གྱི་བར་སྣང་ལ་འོད་ཀྱི་གོང་བུར་སྤྱན་དྲངས་ཏེ། བཅོམ་ལྡན་འདས་བྱེད་པ་པོ་རྡོ་
རྗེ་དང་བྱ་བ་མོ་རྡོ་རྗེ་ཐབས་དང་ཤེས་རབ་གཉིས་སུ་མེད་པའི་གསང་བའི་གནས་་
སུ་ཐིམ་པ་དང་། ཡབ་ཡུམ་གཉིས་སུ་རྡོ་རྗེ་སེམས་དཔའ་ཡབ་ཡུམ་དུ་གནས་གྱུར་
ཏེ༑ འཇིག་རྟེན་དྲུག་གི་ཕྱོགས་བཅུར་ཡང་། སྐད་ཅིག་མའི་དུས་གསུམ་དུ་
སྔགས་ཕྱུང་བའི་སྒྲས་སོ། །དེ་ནས་བཅོམ་ལྡན་འདས་དགྱེས་པ་ཆེན་པོས།
དོན་དམ་པར་བདག་དང་ཐ་མི་དད་ན་ཡང་། ཀུན་རྫོབ་དུ་བདག་ཉིད་ཆེན་པོའི་
ཡེ་ཤེས་སུ་བྱིན་སྡུད་པ་འདི་བྱ་སྟེ། ཡང་ཐབས་དང་ཤེས་རབ་རོལ་པའི་སྒྲ་དང་
།
བྱང་ཆུབ་སེམས་ཀྱི་འོད་ཟེར་གྱི་ལྕགས་ཀྱུས། ཕྱོགས་བཅུ་དུས་བཞི་སངས་རྒྱས་
ཐབས་དང་ཤེས་རབ་ཀྱི་བྱང་ཆུབ་སེམས་ཆེན་པོས་བཅས་པ་ཐམས་ཅད་སྤྱན་
དྲངས་ཏེ། མདུན་གྱི་བར་སྣང་ལ་ཆུའི་སྐལ་བའི་སྤྲིན་ལྟར་འཁྲིགས་ཏེ་གནས་པ་
ལས༑ ལྷག་པའི་བྱང་ཆུབ་སེམས་ཀྱི་འོད་ཟེར་གྱི་ཕྲེང་བའི་རྩེ་ལས་སྐྱེས་པའི་ལྷ་
མོའི་ཚོགས་ཀྱིས་མཆོད་ནས། ལྷའི་དཀྱིལ་འཁོར་ཐམས་ཅད་ཀྱིས་བདག་དང་
འཁོར་དུ་བཅས་པ་ཐམས་ཅད་ལ། བུམ་པའི་དབང་དང་པོར་བརྩམས་ནས།
ཤེས་རབ་ཡེ་ཤེས་ཀྱི་དབང་གི་བར་དུ་བསྐུར་བར་མངོན་པར་རྟོགས་ཏེ། དེའི་
འབྲས་བུ་ནི། བདག་གི་དབུ་ལ་ཤེས་རབ་ཡེ་ཤེས་ཀྱི་དབང་ངམ། རིགས་
ལྔར་གནས་སོ། །ཕྱི་མ་རྣམས་ལ་ཡང་དབང་གི་འབྲས་བུ་ནི་རིགས་ལྔ་སྟེ།
དབུ་རྒྱན་ཡི་གེ་ལྔ་དང་ལྡན་ཞེས་གསུངས་པའི་ཕྱིར་ཏེ། ཤུ་ནྱ་ཏཱ་ལ་སོགས་པའི་

〔551〕 I1PD958880551.jpg
སྔགས་ཀྱང་བརྗོད་པར་བྱའོ། །ལ་ལ་ན་རེ་དང་པོར་བདག་ཉིད་བསྐྱེད་པའི་དུས་
སུ༑ བདག་ཉིད་ལ་དབང་ཐམས་ཅད་རྫོགས་པར་བྱས་ཏེ། དེ་ནས་ཡང་
དཀྱིལ་འཁོར་ཆེན་པོ་རྫོགས་པ་དང་། ཡང་བདག་གིས་ལྷ་ཐམས་ཅད་ལ་དབང་
བསྐུར་བར་བྱ་བ་ཡིན་ནོ། །ཞེས་སྔགས་ཀྱི་རྒྱུད་ལ་མཁས་པའི་སློབ་དཔོན་དག་
འཆད་དོ། །དེ་ལྟར་ལྷ་ཐམས་ཅད་བཀུག་སྟེ་བཅུག་ལ་བཅིངས་ཏེ་དབང་དུ་བྱས་
ནས༑ ཟངས་མ་ལ་སོགས་པའི་ཁམས་ཀྱི་རོལ་པ་ཉེ་བར་གཅིག་ཏུ་སྦྱོར་བ་ལྟར་
ལྷུན་གྱིས་གྲུབ་པའི་དཀྱིལ་འཁོར་ཐམས་ཅད་ཏིང་ངེ་འཛིན་གྱི་དཀྱིལ་འཁོར་ལ་
ཐིམ་པས། ལྷ་ཐམས་ཅད་ཀྱི་སྐུའི་ཕྱག་རྒྱར་འབར་གྱུར་ཏེ། གསུང་གི་ཕྱག་རྒྱ་
འབར་བར་འགྱུར། ཐུགས་ཀྱི་ཕྱག་རྒྱ་ཐིམ་པར་གྱུར་ཏོ། །དེ་ལྟར་དེ་ཡང་དོན་
དུ་བསྙེན་བསྒྲུབ་རྣམ་བཞི་དང་། ཆོ་ག་ལྔ་དང་། ཡོ་བྱད་ལྔ་ཐལ་བས། ད་
ནི་སྔགས་ཀྱི་ཡན་ལག་ལྔ་བརྩམ་པར་བྱ་སྟེ། བདག་གི་ཐུགས་ཀར་ནི་ཉི་མའི་
དཀྱིལ་འཁོར་གསེར་གྱི་པ་ནེ་འབྲིང་པོ་ཙམ་གྱི་སྟེང་དུ། བདག་དང་ཐ་མི་དད་
པའི་ཡེ་ཤེས་སེམས་དཔའ་མཚོན་གང་བ་དེའི་ཐུགས་ཀར་སྲན་མ་ཙམ་གྱི་ཉི་མའི་
སྟེང་། རྡོ་རྗེ་ནས་ཙམ་གྱི་བུམ་པའི་ནང་དུ་ཧཱུཾ་གིས་བརྒྱན་པར་བསམ་མོ། །
དེའི་ཐ་མ་ནས་ཚུར་ཧཱུཾ་བཛྲ་ཤྲཱི་བ་ཧཱུཾ་སྭཱ་ཧཱ་ཞེས་པ་བསྒོམ་མོ། །དེ་བཞིན་དུ་ཕྱི་མ་
བཞི་ལ་ཟླ་བ། རིན་པོ་ཆེ་པདྨ་རྡོ་རྗེ་རྒྱ་གྲམ་གྱི་དབུས་ན་ཡང་། རང་རང་དང་
མཐུན་པའི་ཡེ་ཤེས་སེམས་དཔའ། དེའི་ཐུགས་ཀར་ཡང་འཁོར་ལོ་རིན་པོ་ཆེ་
པདྨ་དམར་པོ་རལ་གྲི་དག །གདན་ཟླ་བ་ལ་བྱས་པའོ། །དེ་དག་གི་དཀྱིལ་འཁོར་
རང་གི་ཆོས་ཀྱི་ཡི་གེས་ཐ་མ་བསྐོར་བ་ལ། སྭཱ་ཧཱའི་གཉར་རང་ཉིད་ཀྱི་ཡི་གེ་
བསྟབས་པའོ། །ཆེ་ཆུང་གི་ཚད་གོང་དུ་བཤད་པ་དང་མཐུན་ནོ། །ཡུམ་རྣམས་
ཀྱི་ཐུགས་ཀར་ཟླ་བའི་སྟེང་ན། རང་རང་གི་ཡེ་ཤེས་སེམས་དཔའ་ཐུགས་ཀར་

〔552〕 I1PD958880552.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ།

ཟླ་བའི་སྟེང་ན་རང་རང་གི་ཆོས་ཀྱི་ཡི་གེ་མུ་ལཾ་མཾ་བྱེ་དྱ་ཀྱི་ཐ་མ་ནས་ཚུར་རང་
རང་གི་སྤྱན་དྲངས་པའི་སྔགས་ཀྱིས་བསྐོར་བའོ། །སེམས་དཔའ་རྣམས་ནི་ཡབ་
ལྟར་རོ། །སེམས་མ་རྣམས་ནི་ཡུམ་ལྟར་རོ། །དེ་ནས་སྔགས་ཀྱི་ཡན་ལག་
བརྩམ་པ་ནི། ཏིང་ངེ་འཛིན་སྤྱིར་བཏང་བ་ནི་དབུགས་དགག་པ་དང་།
གཏོང་བ་དང་། གཟུང་བ་དང་། སོ་སོར་སྤྱོད་པ་དང་། རྗེས་སུ་དྲན་པ་
དང་། ཏིང་ངེ་འཛིན་ཞེས་གསུངས་སོ། །དེ་ལ་དང་པོ་ཡིད་ཀྱི་རྒྱན་ནང་དུ་
ཕྱོགས་པའི་དགོས་པའི་ཕྱིར། དབུགས་དགག་པ་གང་ཞེ་ན། ཐམས་ཅད་ནམ་
མཁའ་དང་འདྲ་བའི་ཚུལ་གྱིས། སངས་རྒྱས་འདྲ་བའི་རང་བཞིན་དུ་བདག་
བསམས་ལ། ཡེ་ཤེས་སེམས་དཔའི་ཐུགས་ཀའི་རྡོ་རྗེའི་བུམ་པའི་ཧཱུཾ་འོད་དུ་ཞུ་
ནས༑ འོད་ཀྱི་གོང་བུར་གྱུར་ནས་རིན་པོ་ཆེ་སྣ་ལྔའི་ཁ་དོག་དང་། བདག་གི་
སེམས་དང་དབུགས་གཅིག་ཏུ་དབྱེར་མེད་པར་བརྟགས་ཏེ། རང་གི་དབང་པོ་་་
ནང་དུ་ཕྱོགས་པར་བྱས་པ་ནི། དབུགས་དགག་པའོ། །དེས་ཅིར་འགྱུར་ཞེ་ན།
མཚན་མ་ལྔ་པོ་འབྱུང་བར་འགྱུར་ཞེས་གསུངས་སོ། །དེ་ནས་གཏོང་བ་གང་ཞེ་ན།
དབུགས་དེ་ལས་ཡང་འོད་ཟེར་འབྱུང་བའི་ཚུལ་གྱིས་དབུགས་དང་འོད་ཟེར་གྱི་་་་་་
ཕྲེང་བ་གཅིག་ཏུ་བསྲེས་ཏེ། ཡེ་ཤེས་སེམས་དཔའི་ཁོག་པའི་ནང་ནས། བ་་་་
སྤུའི་བུ་ག་ནས་རིམས་བཞིན་དུ་འཕྲོ་བར་བྱ་བ་ནི་གཏོང་བའོ། །གཟུང་བར་བྱ་་
བ་གང་ཞེ་ན། སླར་འདུས་པ་དེ་དག་ཡང་རང་གི་གནས་ཀྱི་ཐིག་ལེ་ལ་དབྱེར་་་་
མེད་པར་འགྱུར་ཏེ། ཡུན་རིང་ དུ་བསྒོམ་པ་ནི་གཟུང་བའོ། །རྗེས་སུ་དྲན་པ་
གང་ཞེ་ན། དེ་དག་གསལ་བར་བརྟགས་ནས་སྤྲོས་པའི་ཚེ། བ་སྤུའི་བུ་ག་་་
ཐམས་ཅད་དང་རྡོ་རྗེ་ལམ་ནས་ནམ་མཁའི་ཁམས་གང་བར་སྤྲོས་པའི་ཚེ། ལྷ་་་་
དང་རིགས་དང་ཤེས་རབ་ཀྱི་ཕ་རོལ་ཏུ་ཕྱིན་པའི་བར་དུ་རྗེས་སུ་དྲན་པའོ། །དེ་

〔553〕 I1PD958880553.jpg
ནས་སོ་སོར་སྤྱོད་པ་གང་ཞེ་ན། ནང་གི་དབང་པོ་ལྷའི་བདག་ཉིད་ཀྱིས། ཕྱིའི་
ཡུལ་གཟུགས་ལ་སོགས་པ་ལ་སྤྱོད་ཅིང་གནས་ན་ཡང་། དེ་ཉིད་ལྷའི་རང་བཞིན་
དུ་བསྒོམས་ཏེ། དབང་པོ་དང་ཡུལ་ཐབས་དང་ཤེས་རབ་ཐ་མི་དད་པའི་ཚུལ་་་་
གྱིས༑ ལྷའི་རང་བཞིན་དུ་སོ་སོར་དབྱེར་མེད་པ་ནི། དབང་པོ་དང་ཡུལ་་
དང་ཐབས་དང་ཤེས་རབ་སོ་སོར་སྤྱོད་པའོ། །དེ་ལྟར་སྔགས་ཀྱི་ཡན་ལག་ལྔ་་
བརྩམས་པའི། ཡོན་ཏན་ནི་ཅིར་འགྱུར་ཞེ་ན། ལྷའི་བདག་ཉིད་དང་དབྱེར་་
མེད་པའི་སྔགས་ཀྱིས་ཀྱང་བྱིན་གྱིས་བརླབས་ལ། མངོན་པར་ཤེས་པ་ལྔ་ཐོབ་པ་
དང་། བྱང་ཆུབ་སེམས་དཔའ་སའི་སྙིང་ལ་སོགས་པས་ཀྱང་གཟིགས་པར་གྱུར་
པ་དང་གཟུགས་དང་ལྡན་པ་དང་། སྟོབས་དང་ལྡན་པ་དང་། དཔལ་རྡོ་རྗེ་
སེམས་དཔའི་སྐུ་གསུང་ཐུགས་ཀྱང་། རྣལ་འབྱོར་པ་ལུས་ངག་ཡིད་གསུམ་ལ་་
འཇུག་པ་དང་། རྗེས་སུ་དྲན་པ་བསྒོམས་པས་ནི། འོད་ཀྱི་དཀྱིལ་འཁོར་རང་
ལས་འབྱུང་ངོ་། །འོ་ན་འོད་ཀྱི་དཀྱིལ་འཁོར་ལྟ་བུ་འབྱུང་བ་དང་། སྲིན་པོ་ལ་
ཡང་ཡོད་དོ་ཞེས་པ་དང་། འཇིག་རྟེན་ལས་འདས་ཞེས་ཏེ། མཚན་དང་དཔེ་
བྱད་ཀྱི་གཞིའོ། །དེ་ལ་ཡེ་ཤེས་སེམས་དཔའི་ཐུགས་ཀ་ནས། ཧཱུཾ་བཛྲ་དྲིག་སྭཱ་་
ཧཱ་ཞེས་བརྗོད་པའི་ཚེ། ལྷ་ཕྱི་མ་ཀུན་ཡང་རང་རང་གི་སྔགས་ཟློས་པར་བརྟག་གོ།།
ཧ་ཅང་སྒྲ་ཆེར་མ་ཡིན་ཆུང་བ་མིན། །སྨྲ་བཞིན་མ་ཡིན་གཞན་དུ་གཡེང་བ་མིན་
ཞེས་འབྱུང་སྟེ། རྩེ་གཅིག་པས་འཕྲོ་འདུ་བྱ་བའི་རིམ་པ་ཡང་། ཡེ་ཤེས་སེམས་
དཔའི་ཐུགས་ཀ་ནས། དེ་ཉིད་ཀྱི་བ་སྤུའི་བུ་ག་ནས། རིམ་བཞིན་དུ་གཞལ་་་
ཡས་ཁང་ནས། ཕྱོགས་བཅུའི་ནམ་མཁའི་ཁམས་བཀང་ནས། ལྷུན་གྱིས་གྲུབ་་
པའི་ཡེ་ཤེས་ཀྱི་དཀྱིལ་འཁོར་ནས། ཡང་དེ་བཞིན་དུ་སླར་འདུ་བ་དང་། ཕར་
འཕྲོ་བ་དང་། རིམས་བཞིན་དུ་བྱས་ཏེ། དེ་ལྟར་ཡང་གསུངས་པ།

〔554〕 I1PD958880554.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
དབུགས་དབྱུང་སྨྲ་བ་འཕྲོ་བྱ་སྟེ། །དབུགས་སྡུ་སྔགས་ཀྱང་བསྡུ་བར་བྱ། །བ་
སྤུ་རྣམས་ཀྱི་བུ་ག་ནས། །མཁས་པས་ཆོས་ཀྱི་སྤྲིན་རྣམས་སྤྲོ་ཞེས་གསུངས་སོ། །
དེ་ནས་ཏིང་ངེ་འཛིན་རྩལ་སྦྱང་བའི་ཕྱིར། ཤིན་ཏུ་ཕྲ་བའི་དམ་ཚིག་གིས་བློ་རྒྱ་
ཆེ་ཆུང་དུ་སྦྱང་བར་ཡང་བྱའོ། །ཡེ་ཤེས་ཀྱི་རྫས་ཀྱི་དཀྱིལ་འཁོར་དེ་དག །
ལས་བཞིའི་ཧོ་ཡང་བྱ་སྟེ། མེ་ལྷ་དངོས་ལ་ཉི་ཤུ་རྩ་གཅིག །ཕྱི་མ་ལ་འབྱོར་
ཐང་གིས་མཆོད་དེ། བསམ་ཡས་དག་ལ་ཡང་དེ་བཞིན་ནོ། །ཞེས་གསུངས་ཏེ།
རིག་པས་དཔག་པ་ཙམ་དུའོ། །དེ་ནས་མཆོད་པའི་ཕྱག་རྒྱས་མཆོད་ལ།
བསྟོད་པ་བྱས་ནས་ཡི་གེ་བརྒྱ་པ་བརྗོད། དཀྱིལ་འཁོར་ཐམས་ཅད་རང་ཉིད་ལ་
རིགས་ཀྱི་བྱེ་བྲག་གིས་བསྡུའོ། །དེ་ནས་མཚན་གྱི་ཁྱབ་པར་གཞན་གྱིས་ཀྱང་ཀུན་
གྱི་རང་བཞིན་དུ་བྱས་ནས་བསྟོད་དེ་ཅི་བདེ་བར་ལངས་སོ། །དེའི་དུས་སུ་རྡོ་རྗེ་
དབྱིངས་ཀྱི་དབང་ཕྱུག་མའི་སྔགས་དང་ཕྱག་རྒྱ་ལ་གནས་ཏེ། སྙིང་རྗེ་ཆེན་པོའི་
སེམས་ཀྱིས་བཅག་པར་བྱའོ། །སྟོང་ཉིད་བདག་མེད་རང་མཁྱེན་རང་རིག་ཐུགས།
དམིགས་བྱ་དམིགས་བྱེད་མེད་པར་དྲན་དབང་བསྐུར། །ངོ་མཚར་སྐུ་གསུང་ཡོན་
ཏན་ཞིང་ཁམས་ལས། །གཞན་ན་མེད་དེ་དེ་ཉིད་དེ་ལྟར་ཡིན། །ཞེས་དེ་རྟོགས་
པར་བྱའོ། །དཔལ་གསང་བའི་སྙིང་པོར་སྒྱུ་འཕྲུལ་དྲ་བ་ལས། སྒྲུབ་ཐབས་ཀྱི་
རིམ་པར་ཕྱེ་བའི་བཤད་པ་རྫོགས་སྙོ།། །།
གོང་དུ་ཨ་ཏི་ཡོ་གའི་གཞུང་གིས་སེམས་ཅན་ཐམས་ཅད་ལ་རང་བཞིན་གྱི་
དཀྱིལ་འཁོར་ཡོད་པར་བསྟན་པ་དང་། མ་ཧཱ་ཡོ་གའི་གཞུང་གིས་བསྒོམ་ཁོག་་་་
ལས་འབྱུང་བའི་རིམ་པས་བདག་བསྐྱེད་ནས། ཕུང་པོ་ལྔ་དང་ཁམས་དང་སྐྱེ་
མཆེད་བྱིན་གྱིས་བརླབ་པར་བྱ་བ་དང་དཀྱིལ་འཁོར་གྱི་ལྷ་ཐམས་ཅད་ལ་ཡང་བྱའོ།།
ཞེས་བསྟན་པས་བྱ་བ་གང་ཡིན་པ་དེ་གཉིས་སྨོས་པའི་ཕྱིར། ཨེ་མའོ་རྡོ་རྗེ་ཕུང་

〔555〕 I1PD958880555.jpg
པོ་ཞེས་བྱ་བ་ལ་སོགས་ཏེ། ཧ་ཡིས་མ་དར་ཏིའི་སྒྲ་ལས་དྲངས་ནས། ངོ་
མཚར་ནས་ཞེས་པར་དམ་པ་སྟེ། ཅིའི་ཕྱིར་ཞེ་ན། དོན་དམ་པ་བྱང་ཆུབ་ཀྱི་
སེམས་སྐྱེ་བ་མེད་པའི་དབྱིངས་ཆེན་པོ་ལས། ཀུན་རྫོབ་རྫོགས་པ་ཆེན་པོའི་
དཀྱིལ་འཁོར་དུ་ཆོས་ཐམས་ཅད་ཡེ་ནས་སངས་རྒྱས་པའི་གནས་པ་ནི་ངོ་མཚར་
ཆེའོ་ཞེས་པའོ། །དེ་ཡང་གང་ཞེ་ན། རྡོ་རྗེ་ཕུང་པོ་ཞེས་བྱ་བ་ལ་སོགས་པ་སྟེ།
ཇི་ལྟར་སྣོད་དང་བཅུད་དུ་བཅས་པ་དང་། འདུས་བྱས་དང་འདུས་མ་བྱས་སུ་
བཅས་པ་དང་། དག་པ་དང་མ་དག་པར་བཅས་པ་ཐམས་ཅད་ནི། དཔལ་
ཀུན་ཏུ་བཟང་པོའི་སྐུ་དང་ཡན་ལག་ཏུ་ཡེ་ནས་སངས་རྒྱས་པར་གནས་པ་སྟེ།
སངས་རྒྱས་ཉིད་ལས་གཞན་པའི་ཆོས། །སངས་རྒྱས་ཉིད་ཀྱིས་མི་བརྙེས་སོ། །
ཞེས་བྱ་བའི་བར་དུ་ཇི་སྙེད་པའོ། །དེ་ལ་རྡོ་རྗེ་ཕུང་པོ་ཞེས་བྱ་བ་ནི། འབྲས་
བུའི་མིང་རྒྱུ་ལ་བརྟགས་པ་ཡིན་ལ། སྤྱིར་ནི་རྒྱུ་ཡེ་ཤེས་དང་། ཕུང་པོ་ལྔ་དང་།
ཉོན་མོངས་པ་ལྔ་དང་། རིགས་ལྔ་དབྱེར་མེད་པའི་རྡོ་རྗེ་ཞེས་བྱ་བ་ལ་དེ་འདིར་
ནི་མ་ཧཱ་ཡོ་གའི་གཞུང་གིས་རྣམ་པར་ཤེས་པའི་ཕུང་པོ་ལ་བྱ། དེའི་ཡན་ལག་ནི་
རྣམ་པར་ཤེས་པའི་ཕུང་པོ་ལ་སོགས་པ་བྱའོ། །ཡང་ན་གཉིས་སུ་ན། རྡོ་རྗེའི་
ཕུང་པོའི་ཡན་ལག་ནི། རྫོགས་པའི་སངས་རྒྱས་ལྔ་རུ་གྲགས་ཞེས་བྱ་བ་ལས།
འདིའི་ཡན་ལག་ནི། སྐྱེ་མཆེད་ཁམས་རྣམས་མང་པོ་ཀུན། །བྱང་ཆུབ་སེམས་
དཔའི་དཀྱིལ་འཁོར་རོ། །ཞེས་བྱ་བར་ཡང་བཀག་པ་མ་ཡིན་ནོ། །ཞེས་ཏེ།
དེ་ལྟར་ན་འཁོར་བ་ཅན་གྱི་ཕུང་པོ་ལྔ་རྫོགས་པའི་སངས་རྒྱས་ལྔ་རུ་ཐེག་པ་ཆེན་པོ་
མ་ཧཱ་ཡོ་གའི་གཞུང་གིས་ཀྱང་གྲགས་ཞེས་བྱའོ། །དེ་བཞིན་དུ་སྤྱིའི་མདོ་སྡེ་དག་
ལས༑ སྐྱེ་མཆེད་དང་ཁམས་སུ་བསྟན་པ་དག་ཀྱང་། སེམས་དཔའ་དང་
སེམས་མའི་ངང་ཉིད་དོ་ཞེས་བྱའོ། །དེ་བཞིན་དུ་ས་ལ་སོགས་པ་ལྔ་དང་།

〔556〕 I1PD958880556.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
གོང་དུ་རྣམ་པར་ཕྱེ་བ་དག་ཡུམ་ལྔའི་ཞེས་བྱ་བར་ངེས་སོ། །དེ་ལྟ་བུའི་དཀྱིལ་
འཁོར་གྱི་ངང་ཉིད་ལས་ནི། སྲིད་པ་གསུམ་གྱི་ཆོས་ཐམས་ཅད་ཀྱང་། ཡེ་ནས་
སངས་རྒྱས་ཤིང་འཁོར་བ་དང་མྱ་ངན་ལས་འདས་པ་དང་། འདུས་བྱས་དང་
འདུས་མ་བྱས་དང་འཇིག་རྟེན་དང་འཇིག་རྟེན་ལས་འདས་པ་དང་། དོན་
དམ་པ་དང་། ཀུན་རྫོབ་དང་། སྣོད་དང་བཅུད་དང་། དག་པ་དང་མ་
དག་པ་དང་། ཐ་སྙད་དང་ཐ་སྙད་ལས་འདས་པ་དང་། སངས་རྒྱས་དང་
སེམས་ཅན་གྱི་བར་དུ་ཐམས་ཅད་ཀྱི་སྒྲ་ཇི་སྙེད་པ་ཐམས་ཅད་ཀྱང་། སངས་རྒྱས་
ཉིད་ལས་གཞན་མ་ཡིན་ཏེ། སྨྲས་པའི་དོན་དེ་ལྟ་བུས་ན། སངས་རྒྱས་ཉིད་
ལས་གཞན་པའི་ཆོས་གཞན་ལྟ་ཅི་སྨོས་ཏེ། སངས་རྒྱས་ཉིད་ཀྱིས་ཀྱང་མི་བརྙེས་
སོ་ཞེས་བྱ་སྟེ། དོན་དམ་པར་ནི་ཆོས་ཀྱི་སྐུའི་ངང་ཉིད་དུ་དབྱེར་མེད་ལ།
ཀུན་རྫོབ་ཏུ་ནི་ཉིད་ཀྱི་སྐུ་དང་ཡན་ལག་ཏུ་གནས་པའི་ཕྱིར་རོ། །དེ་ལ་ནི་སྐྱེ་
མཆེད་སྐྱེ་མཆེད་བཅུ་གཉིས་སུ་གནས་པ་ཡིན་ནོ། །ཁམས་རྣམས་ཀྱང་བཅོ་
བརྒྱད་དུ་ངེས་ན། མང་པོ་ཞེས་བྱ་བའི་ཚིག་འདི་ཅི་དགོས་ཤེ་ན། ཅིས་ཀྱི་སྒྲ་
ནི་དེ་ནི་ལུས་ཐམས་ཅད་ལས་ནི་ཁམས་བཅོ་བརྒྱད་དུ་བསྟན་པ་ཡིན་ལ། རྒྱུད་
ཐམས་ཅད་ཀྱི་རྒྱལ་པོ་འདི་ནི་ཀུན་གྱི་འབྱུང་གནས་སུ་བསྟན་པའི་ཕྱིར། ཁམས་
ཉི་ཤུ་རྩ་གཅིག་ཏུ་བསྟན་ཏོ་ཞེས་རྒྱུད་ཕྱི་མ་ལས་འབྱུང་སྟེ། བདག་གི་གསང་བའི་
རྡོ་རྗེ་ནི་དཀྱིལ་འཁོར་ཐམས་ཅད་ཀྱི་རང་བཞིན་དུ་བསྟན་པའི་ཕྱིར་རོ། །དེའི་
ཡུལ་པད་མ་ནི་ཤེས་རབ་ཀྱི་ངོ་བོའོ། །དེ་གཉིས་ཀྱི་ཐུགས་ནི་ལྷག་པ་བྱང་ཆུབ་ཀྱི་
སེམས་ལས་སྐྱེ་བ་རྡོ་རྗེ་སེམས་དཔའ་ཞེས་བྱའོ། །དེའི་ཕྱིར་ཡང་གསུངས་པ།
ཐམས་ཅད་བྱང་ཆུབ་སེམས་དཔའ་རྡོ་རྗེའི་དབང་། དབང་པོའི་ཡུལ་ནི་ཤེས་
རབ་པདྨོའི་དབྱིངས། དབང་པོའི་གཟུགས་ནི་རྡོ་རྗེ་སེམས། ཅིའི་ཕྱིར་ཡང་དེ་

〔557〕 I1PD958880557.jpg
ལྟར་ངེས་ཤེ་ན། ཡང་གསུངས་པ། དབང་པོ་རྡོ་རྗེ་གསང་བའི་རྒྱལ། །ཡུལ་
ནི་པདྨ་བདེ་མཆོག་དབྱིངས། །སེམས་ནི་བྱང་ཆུབ་འབྱུང་བའི་གཏེར། །ཞེས་་་་
གསུངས་པའི་ཕྱིར་རོ། །སྲིད་གསུམ་ཞེས་པ་སྤྱི་གཞུང་གིས་ནི་འདོད་པའི་སྲིད་པ་
དང་། གཟུགས་ཀྱི་སྲིད་པ་དང་། གཟུགས་མེད་པའི་སྲིད་པའོ། །གསུམ་་་་
ཡང་ཡེ་ནས་སངས་རྒྱས་ཤིང་ཞེས་བྱའོ། །དེ་ལ་ཤིང་གི་སྒྲ་ནི་འདས་པ་ལ་སྙེག་པ་
སྟེ༑ ཕྱིས་གཉེན་པའི་བྱེད་པའི་ཕྱོགས་སུ་གསུངས་པས། སངས་རྒྱས་པར་་་་
གྱུར་པ་མ་ཡིན་ཏེ། ཐོག་མ་མེད་པའི་དུས་ནས་ཡེ་ནས་སྐྱེ་བ་མེད་པའི་ངོ་བོ་དང་།
རྫོགས་པ་ཆེན་པོའི་དཀྱིལ་འཁོར་དུ་ཡེ་ནས་སངས་པར་གནས་པ་ཡིན་ནོ་ཞེས་བྱའོ།
གསང་བ་མ་ཧཱ་ཡོ་ག་བས་ནི། འདོད་པའི་སྲིད་པ་ཡུམ་སྟེ། ཅིའི་ཕྱིར་ཞེ་ན།
འདོད་ཅིང་ཆགས་པར་བྱ་བའི་ཡུལ་ཏེ། གཟུགས་ཀྱི་སྲིད་པ་ནི་ཡབ་སྟེ། ཅིའི་
ཕྱིར་ན། སྐྱེ་བའི་རྒྱུ་མཚན་ཉིད་ཅི་ན་ཡིན་པའི་ཕྱིར་རོ། །གཟུགས་མེད་པའི་་
སྲིད་པ་ནི་བྱང་ཆུབ་ཀྱི་དབྱིངས་ཀྱི་བདེ་བ་ཆེན་པོ་ནས་འབྱུང་བའི་ཕྱིར་རོ། །དེ་
དག་ཀྱང་ཐབས་དང་ཤེས་རབ་བྱང་ཆུབ་ཀྱི་དཀྱིལ་འཁོར་དུ། ཡེ་ནས་སངས་
རྒྱས་པའི་རང་བཞིན་དུ་གནས་ཤིང་ཞེས་བྱའོ། །ཡང་ཕོའི་སྲིད་པ་དང་། མོའི་
སྲིད་པ་དང་སྐྱེ་བའི་སྲིད་པ་སྟེ། དེ་ཡང་ཐབས་དང་ཤེས་རབ་ལྷག་པའི་བྱང་ཆུབ་
སེམས་ཀྱི་དཀྱིལ་འཁོར་སྐྱེ་བའི་རང་བཞིན་ཅན་ནོ། །དེ་ལྟ་བས་ན་ཐབས་ཀྱི་སྒྲ་་
བསྡུ་བའི་ཆོས་སོ་ཅོག་གི་རང་བཞིན་ནི། སངས་རྒྱས་ཉིད་ལས་གཞན་མ་ཡིན་ཏེ།
དོན་དམ་པ་དང་ཀུན་རྫོབ་ཀྱི་དཀྱིལ་འཁོར་གཉིས་ལས་གཞན་པའི་ཆོས་གཞན་ལྟ་
ཡང་ཅི་སྨོས་ཏེ། སངས་རྒྱས་ཉིད་ཀྱིས་ཀྱང་མ་བརྙེས་སོ་ཞེས་བྱ་བའི་ཐ་ཚིག་གོ། །
དེ་ལྟར་ཡབ་ཀྱི་དོན་དམ་པའི་ཀུན་རྫོབ་རྫོགས་པ་ཆེན་པོའི་དཀྱིལ་འཁོར་ལྟར་གླེང་
བསླང་བ་ལྟར། ཡུམ་མཉེས་ཏེ། ཀྱེ་མའོ་ཞེས་བྱ་བ་ལ་སོགས་ཏེ། ཅི་ཕུང་པོ་

〔558〕 I1PD958880558.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དང་ཁམས་དང་སྐྱེ་མཆེད་དང་། སྣོད་དང་བཅུད་དུ་བཅས་པ་ཐམས་ཅད་
སངས་རྒྱས་སོ་ཞེས་བྱ་བ་གྲགས་པ་ནི། ཚིག་གི་ཐ་སྙད་དུ་ཐལ་ཏེ། ཕྱོགས་
བཅུའི་སྟོང་ཁམས་མཐའ་ཡས་མུ་མེད་པ་ཐམས་ཅད་ནི། ཡུལ་ཆོས་ཀྱི་དབྱིངས་་
ཀྱི་རང་བཞིན་ཡིན་པས་ཡེ་ནས་དབེན་ཞེས་བྱ་སྟེ། གཟུང་འཛིན་གྱི་རྟོག་པའི་་་་
འགྲོ་འོང་དང་བྲལ་བའི་ཆོས་ཉིད་ཅན་ཡིན་ནོ། །ཞེས་བྱའོ། །གོང་དུ་བསྟན་པའི་
སྲིད་པ་གསུམ་ཡེ་ནས་སངས་རྒྱས་པ་ད་ཧ་ཅང་ཡང་ཆེས་ཏེ། སྲིད་པ་གསུམ་་་
ཉིད་དག་པའི་ཞིང་ཡིན་ཏེ། མ་དག་པའི་སེམས་ཅན་དུ་མཐོང་བ་ནི་འཁྲུལ་པ་སྟེ།
ཐམས་ཅད་ལྷ་སུམ་ཅུ་རྩ་དྲུག་གི་རང་བཞིན་དུ་ཡེ་ནས་སངས་རྒྱས་ཏེ་གནས་པ་་་་
དང་། དག་པའི་ཞིང་ཞེས་བྱའོ། །དེར་ཡང་མ་ཟད་དེ། སྙིགས་མ་ལྔར་་་
གྲགས་པ་སྟེ་ཡང་འཕགས་པ་ཚེ་དཔག་ཏུ་མེད་པའི་བདེ་ལྡན་གྱི་གནས་དང་ཡང་ཐ་
མི་དད་པ་ཡིན་ནོ་ཞེས་བྱ་བའོ། །དེ་ལ་སྙིགས་མ་ཡང་གང་ཞེ་ན། དུག་ལྔ་ལ་
སོགས་པའི་ཉོན་མོངས་པ་དགྲ་བོ་ནི། ཉོན་མོངས་པའི་སྙིགས་མའོ། །ལོག་
པར་ལྟ་བ་ལ་སོགས་པའི་ལྟ་བའི་རི་བོ་དྲུག་ཅུ་རྩ་གཉིས་ནི། ལྟ་བའི་སྙིགས་མའོ། །
བསོད་ནམས་ཀྱི་ཕུང་པོ་ལ་སོགས་པ་དང་བྲལ་བའི་སེམས་ཅན་ནི་སེམས་ཅན་གྱི་་་
སྙིགས་མའོ། །ལུས་ཀྱི་སྡུག་བསྔལ་གྱི་ཞིང་དུ་གྱུར་པའི་བསྐལ་པ་ནི། བསྐལ་་་
པའི་སྙིགས་མའོ། །ཚེ་ཐུང་བའི་ཕུང་པོ་ལ་སོགས་པ་རྣམས་ནི་ཚེའི་སྙིགས་མ་སྟེ།
དེ་དག་ཀྱང་རང་གི་སེམས་ཀྱི་ཆོས་ཉིད་བྱང་ཆུབ་ཀྱི་སེམས་ལ་དབང་དུ་གྱུར་པའི་
དུས་ན། བདེ་བ་ཅན་གྱི་གནས་དང་ཐ་མི་དད་དོ་ཞེས་བྱའོ། །ཡང་ལྡེམ་པོའི་
དགོངས་པས་ནི། ཉོན་མོངས་པ་ལྔ་ལ་སོགས་པ་ལ་རོལ་ཅིང་དབང་དུ་བྱེད་དོ། །
ཉོན་མོངས་པ་ལྔ་སངས་རྒྱས་པར་བྱས་ན། ཉོན་མོངས་པ་ལྔ་ལ་དྲིན་ལ་ལན་གྱིས་
གླན་པའི་ཕྱིར། སྦྲུལ་གྱིས་སྐུ་ལ་བརྒྱན་པ་དང་། ཐབས་དང་ཤེས་རབ་རྣམ་་

〔559〕 I1PD958880559.jpg
པར་དག་པའི་རང་བཞིན་དུ་རོལ་པ་དང་། གླང་ཆེན་གྱི་ཀོ་བ་དང་། སྟག་གི་
པགས་པ་དང་། ལྷ་ཆེན་པོ་གདན་དུ་བཞག་པ་དང་། ཐོད་པའི་ཕྲེང་བས་སྐུ་
ལ་བརྒྱན་པ་ལ་སོགས་ཏེ། དེ་དག་གི་ཉོན་མོངས་པའི་སྙིགས་མ་ལ་སྤྱོད་པ་ཡིན་ནོ།།
བྱང་ཆུབ་ཀྱི་སེམས་སྐྱེ་འཇིག་དང་བྲལ་ཏེ། རྟག་པར་ལྟ་བ་དང་། སྐྱེ་བ་མེད་
པའི་དབྱིངས་ཆེན་པོ་ལ་བཞུགས་པས་ཆད་པར་ལྟ་བ་དང་། མཐའ་ཡས་པའི་་་་
སེམས་ཐམས་ཅད་ཆོས་ཉིད་ཀྱི་རིགས་གཅིག་ཏུ་དགོངས་པས་བདག་དུ་ལྟ་བ་དང་།
ཆོས་ཐམས་ཅད་རང་བཞིན་རྫོགས་པ་ཆེན་པོའི་དཀྱིལ་འཁོར་དུ་ཡེ་ནས་སངས་་་་
རྒྱས་པར་ལྟ་བ་དང་། མཚན་མར་ལྟ་བ་སྟེ། དེའི་ཕྱིར་ན་མུ་སྟེགས་ཀྱི་རྟག་
པར་ལྟ་བ་ལ་སོགས་པ་ལྟ་བ་ནི་མ་ཡིན་ནོ་ཞེས་བྱའོ། །དེ་ནི་ལྟ་བའི་སྙིགས་མ་ལ་
སྤྱོད་པ་ཡིན་ནོ། །ཕྱིའི་ཡུལ་ཐམས་ཅད་ནི་བསོད་ནམས་ཀྱི་ཕུང་པོ་ཡིན་ལ།
ཕྱིའི་ཡུལ་སྟོང་པ་ཉིད་ཀྱི་ཆོས་ཉིད་དུ་སྦྱོར་བས། སེམས་ཅན་གྱི་སྙིགས་མ་ལ་སྦྱོར་
བ་ཡིན་ནོ། །ལུས་ཀྱི་ཕུང་པོ་འབྱུང་བ་ཆེན་པོ་བཞི་རྡུལ་ཕྲ་རབ་དུ་བཤད་ཅིང་།
ཕྱི་སྟོང་པ་ཉིད་ཀྱི་ཆོས་ཉིད་དུ་སྦྱོར་བར་མཛད་པ་ནི། བསྐལ་པའི་སྙིགས་མ་ལ་
གནས་པའོ། །ཚེ་ཐུང་བའི་ཕུང་པོ་ནི་ཚེའི་སྙིགས་མ་ཡིན་ལ། འཁོར་བའི་སྲོག་
ནི་ཉོན་མོངས་པ་ཉིད་ཀྱི་ཡིད་རྟག་ཏུ་གཟུང་བ་དང་། འཛིན་པའི་རྟོག་པ་ཅན་
དེ་བཅོམ་པ་ནི། རྟག་ཏུ་ཚེ་ཐུང་བའི་ཕུང་པོ་ལ་གནས་པ་ཡིན་པས། སྙིགས་
མ་ལྔ་པོ་དེ་ལྟ་བུ་དེ། དེ་ལྟར་བདེ་ལྡན་གྱི་གནས་སུ་དགོད་ཅེས་སོ། །ད་ནི་ཐེག་
པ་ཆེན་པོ་ཨ་ཏི་ཡོ་གའི་གཞུང་གིས། ཆོས་ཐམས་ཅད་རང་གི་སྤྱོད་ཡུལ་དུ་སྟོང་
པ་ཆེན་པོའི་ངང་ཉིད་དང་རྒྱུ་མཐུན་པའི་ཡེ་ཤེས་ཆེན་པོ་ལྔར་བསྒོམ་པ་དང་།
མ་ཧཱ་ཡོ་གའི་གཞུང་གིས་དང་པོར་རྣལ་འབྱོར་པས་དོན་དམ་པ་དང་ཀུན་རྫོབ་
དབྱེར་མེད་པར་ཡེ་ནས་སངས་རྒྱས་པའི་བྱང་ཆུབ་ཀྱི་སེམས་ཡེ་ཤེས་ཆེན་པོ་ལྔར་

〔560〕 I1PD958880560.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ།

བསྐྱེད་དོ་ཞེས་བྱ་བའི་དོན་བསྟན་པའི་ཕྱིར་རོ། །སྐྱེ་བ་མེད་ལས་ཞེས་བྱ་བ་ལ་
སོགས་པ་སྟེ། སྣོད་དང་བཅུད་དང་རྣམ་པར་ཤེས་པ་བརྒྱད་ནི། དོན་དམ་པ་
དང་ཀུན་རྫོབ་བྱང་ཆུབ་ཀྱི་སེམས་དབྱེར་མེད་པའི་ཡེ་ཤེས་ཆེན་པོ་ལྔར་བསྒོམ་པ་སྟེ།
འགྲོ་བ་དང་འོང་བ་མེད་པ་ཇི་སྙེད་པའི་བར་དུའོ། །དེ་ལ་སྐྱེ་བ་མེད་ཅེས་བྱ་བ་
ནི་སྟོང་པའི་ཆོས་ཉིད་ཤེས་པར་བྱའོ། །ལས་ཞེས་བྱ་བ་ནི་ལྷག་མ་བཅས་པའི་་་་་
འབྲེལ་པའི་ཚིག་སྟེ། ཅིའི་ཕྱིར་ཞེ་ན། ཐམས་ཅད་སྐྱེས་ཞེས་བྱ་སྟེ། དེ་ལ་་་
ཐམས་ཅད་སྐྱེས་ཞེས་བྱ་བ་ནི། སྐྱེ་བ་ཡོད་པའི་ཆོས་ཉིད་ཉེ་བར་གཟུང་བ་ཡིན་ནོ།
དེ་ལྟ་ན་ནི་རྟག་པ་ཞིག་ཡིན་ནམ་ཞེ་ན། སྐྱེས་པ་ཉིད་ན་སྐྱེ་བ་མེད་ཅེས་བྱ་སྟེ།
སོ་སོར་རྟོག་པའི་ཤེས་རབ་ཞུགས་པས། ཡོད་པའི་ཆོས་ཕྱི་དང་ནང་ལ་སོགས་པ་
སྟོང་པ་ཡིན་ནོ། །དེ་ལྟར་ཕྱི་དང་ནང་གི་རང་བཞིན་གྱིས་འོད་གསལ་བའི་སེམས་
ཀྱི་ཡེ་ཤེས་དེ་ཉིད་ཡབ་ཀྱིས་གླེང་བསླང་བའི་ཀུན་རྫོབ་དང་། ཡུམ་གྱིས་གླེང་་
བསླང་བའི་དོན་དམ་པའི་བདེན་པ་གཉིས་སུ་དབྱེར་མེད་པའི་བྱང་ཆུབ་སེམས་་་་་
ཆོས་ཀྱི་དབྱིངས་སུ་བསྐྱེད་པ་ཡིན་ནོ། །ཡང་སྤྱི་གཙུག་ལག་གི་གཞུང་གིས་ཀྱང་།
འཇིག་པ་དང་། ཆགས་པ་དང་། སྟོང་པ་དང་། གནས་པ་དག་ཡོད་དོ་
ཞེས་གསུང་བས་ཀྱང་། ཕྱི་ནང་གི་འཇིག་རྟེན་མི་རྟག་པ་མི་བསྟན་པ་ཉིད་དུ་
ཤེས་པར་བྱ་བ་ཁོ་ན་ཡིན་ནོ། །འགག་པ་མེད་པ་ཞེས་པ་ནི། ཀུན་གཞི་བྱང་་་
ཆུབ་ཀྱི་སེམས་རང་བཞིན་གྱིས་འོད་གསལ་བའི་གཟུང་བ་ཡིན་ནོ། །ལས་ཞེས་པ་
ཡང་ལྷག་མ་དང་བཅས་པའི་འབྲེལ་པ་སྟེ། ཅིའི་ཕྱིར་ཞེ་ན། ཐམས་ཅད་་་་
འགག་པ་ནི་འཆི་བའི་སྲིད་པ་སྟེ། དབང་པོ་དྲུག་ཡུལ་དང་རྣམ་པར་ཤེས་པ་དང་།
བྲལ་བ་ལ་བྱའོ། །ཅི་དེ་ལྟ་ན་ནི་གཏན་དུ་མི་འབྱུང་བའི་ཆོས་ཅན་ཡིན་ནམ་ཞེ་ན།
འགག་པ་ཉིད་ན་འགག་པ་མེད་ཅེས་ཏེ། དབང་པོ་འགག་ན་ཡང་ཀུན་གཞི་བྱང་

〔561〕 I1PD958880561.jpg
ཆུབ་ཀྱི་སེམས་ནི་མི་འགག་སྟེ། དེ་ལྟར་ཐེག་པ་ཆེན་པོའི་གཞུང་དག་ལས་ཀྱང་་་
འདི་སྐད་དུ། ལ་ལར་རེས་འགའ་གཟུགས་དང་སེམས་ཀྱི་རྣམ་པ་རྒྱུན་ཆད་པ་་་་་
ལྟར་སྣང་ཡང་། ཀུན་གཞི་ས་བོན་ཐམས་ཅད་པ་ནི། རང་བཞིན་གྱི་སྒོ་ནས་་
མི་དམིགས་པ་སྟེ། དེ་ཡང་མུ་སྟེགས་ཀྱི་རྟག་པ་ཐེར་ཟུག་པ་ལྟ་བུ་མ་ཡིན་ནོ་ཞེས་
པའོ༑ །དེ་ལྟར་ཀུན་གཞི་རྣམ་པར་ཤེས་པ་འགགས་པ་དང་། འགག་པ་མེད་
པ་གཉིས་མེད་པར་རྟོག་པ་ནི། སྟོང་པ་ཉིད་ཀྱི་ཆོས་ཉིད་དོན་དམ་པ་དང་ཀུན་་
རྫོབ་བདེན་པ་གཉིས་དབྱེར་མེད་པའི་བྱང་ཆུབ་ཀྱི་སེམས་མེ་ལོང་ལྟ་བུའི་ཡེ་ཤེས་སུ་
བསྐྱེད་པ་ཡིན་ནོ། །གནས་པ་མེད་པ་ཞེས་པ་དང་། དབང་པོ་སྒྱུ་མ་ལྟ་བུ་ནང་
སྟོང་པ་ཉིད་ཀྱི་ཆོས་ཉིད་ལ་ཞེས་བྱའོ། །ཐམས་ཅད་གནས་ཞེས་པ་ནི་རྣམ་པར་་
ཤེས་པ་སྨིག་རྒྱུ་ལྟ་བུའི་གནས་སོ་ཞེས་བྱའོ། །ཡང་དེ་ལྟར་ན་ནི་རྟག་པ་མི་འགྱུར་
བའི་ཆོས་ཅན་ཞིག་ཡིན་ནམ་ཞེས་ན། གནས་པ་ཉིད་ན་གནས་པ་མེད་ཅེས་པ་
སྟེ༑ དེ་ལྟར་རྣམ་པར་ཤེས་པ་དབང་པོ་དྲུག་ལ་གནས་པ་ཉིད་ན། རྣམ་པར་་
ཤེས་པ་ཡུལ་རང་ཐད་དུ་དད་པ་ལ་འཕྲོ་ཞིང་འགྲོ་བར་གནས་པ་ཡིན་ཏེ། དེ་
ལྟར་ཉོན་མོངས་པ་ཅན་གྱི་ཡིད་གནས་པ་དང་། གནས་པ་གཉིས་མེད་པར་
རྟོགས་ན་ནི། ནང་སྟོང་པ་ཉིད་ཀྱི་ཆོས་ཉིད་དོན་དམ་པ་དང་། ཀུན་རྫོབ་
བདེན་པ་གཉིས་དབྱེར་མེད་པའི་བྱང་ཆུབ་སེམས་མཉམ་པ་ཉིད་ཀྱི་ཡེ་ཤེས་སུ་
བསྐྱེད་པ་ཡིན་ནོ། །།དམིགས་པ་མེད་ཅེས་པ་ནི་ཕྱི་གཟུང་བའི་ཡུལ་སྟོང་པ་ཉིད་
དུ་འགྲེལ་པ་ཡིན་ནོ། །ཐམས་ཅད་དམིགས་ཞེས་པ། ཡིད་ཀྱི་རྣམ་པར་ཤེས་པ་
ཡུལ་ཐམས་ཅད་ལ་དམིགས་ཞེས་བྱའོ། །དེ་ལྟར་ན་ནི་ཡུལ་རྟག་པ་ཐེར་ཟུག་མི་
འགྱུར་བའི་རང་བཞིན་ཡིན་ནམ་ཞེ་ན། དམིགས་པ་ཉིད་ན་དམིགས་པ་མེད་
ཅེས་པ་སྟེ། རྣམ་པར་ཤེས་པ་ཡུལ་ཐ་དད་པ་ལ་དམིགས་ན་ཡང་། ཡུལ་གྱི་

〔562〕 I1PD958880562.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
སྟོང་པ་ཉིད་ཀྱི་རང་བཞིན་དུ་མ་གྲུབ་པས་དམིགས་པའི་ཡུལ་མེད་དོ། །དེ་ལྟར་
ཡིད་ཀྱི་རྣམ་པར་ཤེས་པ་དམིགས་པ་དང་། དམིགས་པ་མེད་པ་གཉིས་མེད་པར་
རྟོགས་པ། ཕྱི་སྟོང་པ་ཉིད་ཀྱི་ཆོས་ཉིད་དོན་དམ་པ་དང་ཀུན་རྫོབ་ཀྱི་བདེན་
གཉིས་དབྱེར་མེད་པའི་བྱང་ཆུབ་ཀྱི་སེམས་སོ་སོར་རྟོག་པའི་ཡེ་ཤེས་སུ་བསྐྱེད་པ་
ཡིན་ནོ། །སྒོ་ལྔའི་རྣམ་པར་ཤེས་པ་འགྲོ་བ་དང་འོང་བ་མེད་པ་ལས། ཀུན་
གཞི་ནི་གནས་པའམ་ཁྱིམ་ལྟ་བུ་བྱས། ཡིད་ཀྱི་རྣམ་པར་ཤེས་པས་ནི་བཞིན་པ་ལྟ་
བུ་བྱས། ཉོན་མོངས་པའི་ཡིད་ཀྱིས་ནི་བདག་པོ་ལྟ་བུ་བྱས། རྫས་ཀྱི་རང་
བཞིན་ལྟ་བུ་གནས་པའི་སྒོ་ལྔའི་རྣམ་པར་ཤེས་པ་ཡུལ་ལ་ཐ་དད་པ་ལ་འགྲོ་ཞིང་
འོང་བའོ། །འགྲོ་འོང་ཉིད་ན་ཞེས་པ་སྟེ། དེ་ལྟར་འགྲོ་བ་དང་འོང་བ་ཉིད་ན།
འོང་བ་དང་འགྲོ་བ་མེད་དེ། དང་པོ་རྣམ་པར་ཤེས་པ་ཡུལ་གྱི་རྣམ་པ་མཐོང་བ་
ནི༑ འགྲོ་བ་ཡིན་ལ། དེ་ནས་ཡུལ་སྒྲ་ལ་སོགས་པ་གཞན་ན་དམིགས་ཙམ་ན་
ནི༑ དུས་དང་པོ་འགག་པ་ལ་འོང་ཞེས་བྱ་ན། དང་པོ་རྣམ་པར་ཤེས་པ་
འགྲོ་བ་ནི་སུས་མཐོང་། དེ་ནས་སླར་འོང་བ་ནི་སུས་མཐོང་སྟེ། འགྲོ་འོང་
མེད་དེ། རྣམ་པར་ཤེས་པ་ཡུལ་ཐ་དད་པ་ལ་འཕྲོ་ཞིང་འགྲོ་བ་ན། རྣམ་པར་
ཤེས་པ་དབང་པོ་ལས་ཐད་ཀར་སོང་ན་ནི། སླད་ན་རྣམ་པར་ཤེས་པ་དབང་པོ་
ལ་མེད་པའི་རིགས། འོན་ཏེ་རྣམ་པར་ཤེས་པ་མ་འཕྲོས་ན་ནི། ཡུལ་ཐ་དད་
པ་ལ་ཡང་གཅོད་པར་མི་རིགས་སོ་ཞེས། དེ་ནི་མར་མེ་དང་། མེ་ལོང་དང་།
རྒྱ་དང་མེ་ཤེལ་དང་། ས་བོན་དང་། སྐྱུ་རུ་ར་དང་། བྲག་ཅ་བཞིན་ཏེ།
འོད་གསལ་བའི་མཚན་ཉིད་ཅན་ནོ། །དེ་ལྟར་སྒོ་ལྔའི་རྣམ་པར་ཤེས་པ་འགྲོ་བ་
དང་འོང་བ་མེད་པར་རྟོགས་པའི་དོན་དམ་པ་དང་ཀུན་རྫོབ་བྱང་ཆུབ་ཀྱི་སེམས་
དབྱེར་མེད་པའི་བྱ་བ་ནན་ཏན་གྱི་ཡེ་ཤེས་སུ་བསྐྱེད་པ་ཡིན་ནོ། །ད་ནི་རྒྱུད་

〔563〕 I1PD958880563.jpg
འདིའི་མཚན་ཉིད་ཅི་ཞེ་ན། དཔལ་གསང་བའི་སྙིང་པོ་ཞེས་བྱ་བར་གསུངས་པ་
དེ་ཡང་། གྱི་ན་འམ་སྒྲ་བརྙན་ལྟ་བུ་བསྟན་པ་མ་ཡིན་ནམ། །ཞེས་དཔྱོད་པའི་
བློ་མངོན་དུ་གཏོང་བ་དེ་དག་ལས། ངེས་པའི་ལུང་འདི་བསྟན་པར་བྱ་བའི་ཕྱིར།
ཨེ་མའོ་ཡེ་ནས་གསང་བའི་ཆོས་ཞེས་བྱ་བ་ལ་སོགས་པ་སྟེ། སེམས་ཅན་ཐམས་་་
ཅད་ལ་དེ་བཞིན་གཤེགས་པའི་སྙིང་པོ་དོན་དམ་པའི་བྱང་ཆུབ་ཀྱི་སེམས་སང་ཆུང་
རྒྱས་པའི་ཡེ་ནས་རང་ལ་ཡོད་པས། དེ་ལྟར་མ་རྟོགས་ཏེ་རང་གི་ཕྱིན་ཅི་ལོག་གི་
རྟོག་པའི་ལས་ཀྱི་སྤྲུལ་ཞེས་གསུངས། དེ་ཡང་ཅི་ལྟར་སྤྲུལ་ཞེ་ན། སྣ་ཚོགས་་་
སྣང་ལ་ཞེས་བྱ་སྟེ། རྟོག་པའི་དབང་གིས་འགྲོ་བ་རིགས་བསམ་གྱིས་མི་ཁྱབ་ན།
ལུས་དང་ལོངས་སྤྱོད་གནས་དང་བདེ་སྡུག་མི་འཐུན་པ་སྣ་ཚོགས་པ་ཞིག་ཏུ་སྣང་་
ཞིང་སྤྲུལ་ན་ཡང་། དེ་དག་གི་རང་བཞིན་ནི། རང་བཞིན་རྫོགས་པ་ཆེན་པོའི་
དཀྱིལ་འཁོར་དུ་ཡེ་ནས་སངས་རྒྱས་ཏེ། གནས་པ་དེ་གཞན་དང་གཞན་གྱིས་
རྟོག་པར་དཀའ་བའི་ཕྱིར་གསང་ཞེས་བྱའོ། །དེ་ལྟར་ལེའུ་བཅུ་གཉིས་པ་ཤིན་ཏུ་
གསང་བའི་སྙིང་པོ་སྤྲིན་བཀོད་པའི་ལེའུ་ལས། རང་བཞིན་གསང་བའི་དོན་་་་་་
རྣམས་ནི་ཞེས་པའི་དོན་འགྲེལ་པ། དཀྱིལ་འཁོར་ལྡན་པའི་དཀྱིལ་འཁོར་གྱིས། །
དཀྱིལ་འཁོར་ལ་ནི་དཀྱིལ་འཁོར་བསྒོམ་ཞེས་བྱ་བ་གསུངས་ཏེ། སྣོད་དང་བཅུད་
དུ་བཅས་པ་ཐམས་ཅད་ནི། ཡེ་ནས་རྫོགས་པ་ཆེན་པོའི་དཀྱིལ་འཁོར་དུ་གནས་
ན༑ འགྲོ་བ་ཕྱིན་ཅི་ལོག་གི་རྟོག་པས་བསྒྲིབས་པས་མ་མཐོང་ངོ་ཞེས་བྱའོ། །ངོ་
བོ་ཉིད་ཀྱི་བར་དུ་གསང་ཞེས་བྱ་བ་ནི། སངས་རྒྱས་དང་སེམས་ཅན་དབྱེར་མེད་་
པའི་དོན་ལ་བྱའོ། །དེ་ནི་བཤད་པར་བྱ་བ་འདི་ཉིད་ལས་འགྲེལ་ཏེ། མྱ་
ངན་ལས་འདས་པའི་དཀྱིལ་འཁོར། དེ་བཞིན་གཤེགས་པ་ཐམས་ཅད་དང་།
འཁོར་བའི་ཆོས་ཐམས་ཅད་སོ་སོ་མ་ཡིན་ཐ་མི་དད་དོ། །ཡེ་ནས་སངས་རྒྱས་

〔564〕 I1PD958880564.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་་འགྲེལ་པ། 
པའི་ངོ་བོ་ཉིད་དུ་གཅིག་པའི་མཚན་ཉིད་ཡིན་པས། སངས་རྒྱས་དང་སེམས་
ཅན་ཡེ་ནས་སངས་རྒྱས་པའི་ངོ་བོ་ཉིད་དུ་དབྱེར་མེད་ན། འགྲོ་བ་རྣམ་པར་རྟོག་
པ་ལས་རྩ་བ་མ་རིག་པ་ལས་འགྲོ་བ་ལྔའི་རིགས་བསམ་གྱིས་མི་ཁྱབ་པར་སྨིན་ཅིང་
འཁྱམས་ཞེས་བྱ་སྟེ། ཡང་དག་པའི་ཀུན་རྫོབ་ཀྱི་སྒོ་ནས་གཙོར་འཛིན་པ་རྣམས་
ལ་ནི། གཞན་དུ་མེད་ལ་ཞེས་བྱ་སྟེ། ཉན་ཐོས་ལ་སོགས་པ་ལ་སྐྱེ་འགག་མེད་
པའི་དོན་བསྟན་ནི། སྒྲག་ཅིང་སྐུར་པ་འདེབས་ལ། རང་བཞིན་རྫོགས་པ་་་
ཆེན་པོའི་དོན་བསྟན་ནི། །རང་གི་འདོད་གཞུང་ཕུང་པོ་སུན་འབྱིན་པ་དང་ཡང་
འགལ་ལོ། །གཞན་ཕྱི་མ་དག་ནི་སྣོད་དུ་མ་གྱུར་ཏེ། གསང་བར་བྱ་བའི་ཡུལ་
ཡིན་ནོ། །དེ་ལྟར་ཡང་གསུངས་པ། རྨོངས་ལ་འཕྱར་བས་གལ་ཏེ་ཕྱིན། །
དུས་མིན་པར་ནི་སྲོག་ཟད་ནས། །སྲོག་དང་སྦྲེབས་ལ་ཡུན་རིངས་གནས་ཞེས་བྱ་་
བ་ལ་སོགས་པ་སྟེ། སྤྱིར་སྣོད་དུ་མ་གྱུར་པ་ལ་གསང་ཞེས་བྱའོ། །ཤིན་ཏུ་
གསང་ཞེས་བྱ་བ་ནི། ཨེ་བཾ་གྱི་དོན་ཐབས་དང་ཤེས་རབ་ཀྱི་བདག་ཉིད་རྣམ་
པར་དག་པའི་བདག་ཉིད། ཉོན་མོངས་པའི་ངོ་བོ་སངས་རྒྱས་པར་བསྟན་པ་སྟེ།
དེ་ལྟར་ལེའུ་གསུམ་པ་ལས་གསང་བའི་ཐིག་ལེ་ཉིད་ཀྱི་དབྱིངས་ཞེས་བྱ་བ་ལ་སོགས་
པའོ༑ །དེ་ལྟར་སངས་རྒྱས་དང་སེམས་ཅན་གཉིས་རྒྱུ་དང་རང་བཞིན་གཅིག་་་
གམ་འོན་ཏེ་ཐ་དད། ཐ་དད་པ་ཞིག་ན་བསྒྲུབ་པར་བྱ་བའི་བརྩོན་པ་ཆུད་ཟ་་་་
བར་འགྱུར་ན་སྙམ་པའི་དོགས་པ་གསལ་བའི་ཕྱིར། དེ་བཞིན་གཤེགས་པ་ཐམས་
ཅད་དང་འཁོར་བའི་ཆོས་ཐམས་ཅད་སོ་སོར་མ་ཡིན་ཐ་མི་དད་དེ། ཡེ་ནས་་
སངས་རྒྱས་པའི་ངོ་བོ་ཉིད་ཡིན་པས། སངས་རྒྱས་དང་སེམས་ཅན་དབྱེར་མེད་ན།
འགྲོ་བ་རང་གི་རྣམ་པར་རྟོག་པ་རྩ་བ་མ་རིག་པས་རྒྱུ་བྱས་པ་ལས་བྱུང་བའི་འགྲོ་བ་
རིས་བསམ་གྱིས་མི་ཁྱབ་པར་སྨིན་ཅིང་སྣང་ལ། དེ་བཞིན་གཤེགས་པའི་ཐུགས་

〔565〕 I1PD958880565.jpg
རྗེ་ཆེན་པོའི་རྒྱུ་ལས་བྱུང་བའི་སངས་རྒྱས་ཀྱི་ཡེ་ཤེས་ཆེན་པོ་འགྲོ་བའི་དོན་དུ་་
བསྐྱེད་དེ། གཞན་གྱིས་མ་ཞུས་པར་ཉིད་ཀྱིས་འགྲོ་བའི་ཆེད་དུ་བརྗོད་པ་ནི་འགྲོ་
བའི་ཆེད་དུ་བརྗོད་དོ། །དེ་ཡང་ཞུས་ནས་གསུངས་པ་ལ་ནི། སླར་བཀའ་སྩལ་
པ་ཞེས་བྱའོ། །གཞན་གྱིས་མ་ཞུས་པར་ཉིད་ཀྱིས་གསུངས་པ་ལ་ནི། ཆེད་དུ་
བརྗོད་པ་ཞེས་བྱའོ། །དོན་དེ་ཉིད་ཀྱང་གང་ཞེ་ན། ཨེ་མའོ་བདེར་གཤེགས་
སྙིང་པོ་ལས་ཞེས་བྱ་བ་གསུངས་ཏེ། སེམས་ཅན་ཐམས་ཅད་ནི་དེ་བཞིན་
གཤེགས་པའི་སྙིང་པོ་ཅན་ཡིན་ནོ་ཞེས་སོ། །དེ་ལ་དེ་བཞིན་གཤེགས་པའི་སྙིང་པོ་
ནི་གང་ལ་བྱ་ན། དེ་ནི་དོན་དམ་པའི་བྱང་ཆུབ་སེམས་ལ་བྱ་སྟེ། རང་གི་
སེམས་ཀྱི་ཆོས་ཉིད་ལ་བྱའོ། །དེ་ལྟར་སེམས་ཅན་སངས་རྒྱས་ཡིན་དང་ན།
སངས་རྒྱས་ནི་བདག་ཁོ་ན་ཡིན་ནོ། །འོ་ན་སེམས་ཅན་སངས་རྒྱས་སུ་མ་གྱུར་པ་
ཅིའི་ཕྱིར་ཞེ་ན། དེ་ནི་རྐྱེན་གཉིས་ཏེ། མ་བསྒྲུབས་པ་དང་འཁྲུལ་པ་གཉིས་སོ། །
དཔེར་ན་འོ་མའི་རང་བཞིན་མར་ཡིན་ཡང་། །མ་བསྲུབས་ན་མར་མེད་དོ། །
དེ་བཞིན་དུ་སེམས་ཅན་གྱི་རང་བཞིན་སངས་རྒྱས་ཡིན་ཡང་མ་བསྒྲུབས་ན་སངས་
མི་རྒྱའོ། །འཁྲུལ་པ་ནི་སེམས་ཅན་དང་སངས་རྒྱས་གཉིས་ཡེ་ནས་སངས་རྒྱས་་་་
པའི་ངོ་བོ་ཉིད་དུ་ཡང་གཅིག །མཚན་ཉིད་དུ་ཡང་གཅིག་ཅིང་དབྱེར་མེད་པ་་་་
ཡིན་པ་ལས། སེམས་ཅན་ནི་མ་རིག་པ་རྣམ་པར་རྟོག་པས་འགྲོ་བ་རིས་ལྔ་བསམ་
གྱིས་མི་ཁྱབ་པར་སྨིན་ཅིང་འཁྱམས་ཞེས་བྱའོ། །དེ་བཞིན་གཤེགས་པ་ལ་ནི་ཤེས་
རབ་ཀྱི་རལ་གྲིས་མ་རིག་པའི་སྒོ་ངའི་སྦུབས་བརྡོལ་ནས། ཡེ་ཤེས་ཀྱི་སྣང་བ་ཆེན་
པོ་དང་ལྡན་པའི་ཆོས་ཉིད་ཅན་ཡིན་ནོ། །དེ་ལྟར་སེམས་ཅན་ཐམས་ཅད་དེ་་
བཞིན་གཤེགས་པའི་སྙིང་པོ་ཅན་ཡིན་པ་ལས། སེམས་ཅན་ནི་རང་གི་རྣམ་པར་་
རྟོག་པའི་ལས་ཀྱིས་སྤྲུལ་ཞེས་བྱ་སྟེ། སྤྲུལ་པའི་སྒྲས་ནི་ཇི་ལྟར་སྒྱུ་མ་མཁན་གྱིས།

〔566〕 I1PD958880566.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
རྫས་ཀྱི་རྣམ་པ་གྱི་ན་ཙམ་ལས། སེམས་ཀྱི་རྣམ་པ་ཐ་དད་པར་སྤྲུལ་ན་ཡང་།
བྱིས་པ་བླུན་པོས་ནི་དེ་ལྟར་ཉིད་དུ་མཐོང་ངོ་། །སྒྱུ་མ་མཁན་དང་དེའི་རྒྱུས་ལས་
མཁས་པ་དག་གིས་ནི། དེ་ཉིད་བརྫུན་པའི་རྣམ་པར་ཤེས་སོ། །དེ་བཞིན་དུ་
མ་རིག་པའི་སྒྱུ་མ་མཁན་དང་། སྲེད་ལེན་གྱིས་རྫས་ཀྱི་ཕུང་པོར་གྲུབ་ན་ཡང་།
འཕགས་པ་སྤྱན་ལྔ་དང་ལྡན་པ་དག་གིས་ནི་བརྫུན་པར་ཤེས་ལ། བྱིས་པས་ནི་་་
དངོས་སུ་མཐོང་ངོ་། །དེའི་ཕྱིར་ན་སེམས་ཅན་ནི་སྤྲུལ་པ་ལྟ་བུའོ། །དེ་ཡང་ཅི་
ལྟར་སྤྲུལ་ན། སྣ་ཚོགས་སུ་ཞེས་བྱ་སྟེ། རིགས་དྲུག་ཏུ་འདུས་པ་དེ་དག་ཀྱང་།
ནང་གི་རིགས་ཐ་དད་པ་མི་འདྲ་བ་དག་ཀྱང་མང་སྟེ། དམ་པའི་ཆོས་དག་ལས།
བཅོམ་ལྡན་འདས་ཀྱིས་རིགས་ཀྱི་བུ་དག་ངས་རྣམ་པར་མཐོང་སྟེ། མིའི་ལུས་ལ་
འགྲོ་བ་ཐ་དད་པའི་མགོ་ཅན་མཐོང་བ་ཡང་བསམ་གྱིས་མི་ཁྱབ་ན། བྱོལ་སོང་ལ་
སོགས་པ་གཞན་དག་ལྟ་ཅི་སྨོས་ཞེས་གསུངས་པའོ། །ལོངས་སྤྱོད་ནི་ལྷ་དང་མི་་་
དང་སེམས་ཅན་གཞན་ཡང་སྦྱིན་པའི་རྒྱུ་མཐུན་པ་དག་ཀྱང་གཟུང་ངོ་། །སྤྱིར་་་
འདོད་པའི་ཡོན་ཏན་ལ་གཟུང་བར་བྱ་བ་ཁོ་ན་ཡིན་ནོ། །གནས་ནི་གསུམ་སྟེ།
ས་བླ་ས་སྟེངས་ས་འོག་གོ། །སྡུག་བསྔལ་ནི་གསུམ་སྟེ། ཕལ་དང་འདྲ་བར་ངན་
སོང་གསུམ་ལ་གཟུང་བར་བྱ་བ་ཁོ་ན་ཡིན་ཏེ། སོགས་ཀྱི་སྒྲས་ནི་ཡན་ལག་གི་་་་
སྡུག་བསྔལ་མང་པོ་དག་ཀྱང་བསྡུ་བར་བྱ་བ་ཁོ་ན་ཡིན་ནོ། །འོ་ན་དེ་ལྟ་བུའི་སྲིད་
པའི་རྩ་བར་གསུངས་པའི་ཉེས་པའི་སྐྱོན་མང་པོ་གསུངས་པ་སྟེ། རྒྱུ་གང་དང་་་་
གང་ལས་བྱུང་བ་ཡོད་ཅེ་ན། བདག་དང་བདག་གིས་སོ་སོར་འཛིན་པ་ལས་བྱུང་
སྟེ༑ ཉོན་མོངས་པ་ཅན་གྱི་ཡིད་ཀྱིས་དབང་བྱས་པའོ། །ཡང་དེ་ལྟར་ན་ནི།
འདི་ལྟ་བུ་འདིར་དབང་མེད་པར་བྱེད་པ་པོ་ཡོད་དོ་ཞེ་ན། དེ་ནི་སུས་ཀྱང་མི་་་
ཆུང་ཞེས་བྱ་སྟེ། གཉེན་པོའི་ཕྱོགས་སུ་གསུངས་པ་ཡང་མེད་ལ་བཅིངས་པ་ཡང་

〔567〕 I1PD958880567.jpg
མེད་དེ་ཞེས་བྱ་སྟེ། སྔར་ཐལ་བའི་དུས་སུ་ཡང་བཅིངས་པ་མེད་ལ། །ད་ལྟར་
དང་ཕྱིས་འབྱུང་བའི་དུས་སུ་ཡང་། བཅིང་བར་བྱ་བ་ཡོད་པ་མ་ཡིན་ནོ་ཞེས་བྱའོ།།
འོ་ན་ཇི་ལྟར་ཞེ་ན། རྣམ་རྟོག་བདག་ཏུ་འཛིན་པ་ཡིས། །ནན་གྱིས་མཁའ་ལ་
འདུད་པ་འདོར་ཞེས་གསུངས་སོ། །དེ་ལྟ་བུའི་དོན་གྱི་ཕྱིར། དེ་བཞིན་་་་
གཤེགས་པ་ཐུགས་རྗེ་ཆེན་པོ་དང་ལྡན་པ་རྣམ་པར་རྟོག་པའི་མདུད་པ་དམ་པོ་ཅན་
འཕྲོལ་བར་བྱ་བའི་ཕྱིར། བཅིངས་པ་མེད་པ་དང་། བཅིངས་པ་ཅན་
དང་། རྣམ་པར་གྲོལ་བ་ཡང་མེད་པའི་དོན་དམ་པར་ནི་ཆོས་ཉིད་སྐྱེ་བ་མེད་པ་ལ།
དོན་དམ་པའི་ཀུན་རྫོབ་ཏུ། ཡེ་ནས་རང་བཞིན་ལྷུན་གྱིས་གྲུབ་པའི་རྫོགས་པ་་་་་
ཆེན་པོའི་དཀྱིལ་འཁོར་གྱི་ཆོས། ཐུགས་རྗེ་ཆེན་པོ་སངས་རྒྱས་བཅོམ་ལྡན་འདས་
གདུལ་བྱའི་འགྲོ་བ་སྣོད་དུ་རུང་བ་རྣམས་ལ། བསྟན་ཅིང་དགྲོལ་བར་བྱ་བའི་་་་་
ཕྱིར་གདུལ་བྱའི་ཉོན་མོངས་པའི་འདུ་འཕྲོ་དང་སྦྱར་ནས། དེ་བཞིན་གཤེགས་པ་
ཐུགས་རྗེ་བརྩེ་བ་ཆེན་པོ་དང་ལྡན་པས་ཀྱང་། དམ་པའི་ཆོས་སྤྲོ་བ་སྣ་ཚོགས་པ་
ཞིག་གདུལ་བྱའི་ཉོན་མོངས་པ་གཞོམ་པའི་དོན་དུ་མཛད་ཅེས་བྱའོ། །དཔལ་
གསང་བའི་སྙིང་པོ་དེ་ཁོ་ན་ཉིད་ངེས་པ་ལས། ཡུམ་གྱིས་གླེང་བསླང་བའི་དོན་་་་
དམ་པ་དང་། ཡབ་ཀྱི་གླེང་བསླང་བའི་ཀུན་རྫོབ་བྱང་ཆུབ་ཀྱི་སེམས་རྣམ་པ་་
གཉིས་ཡེ་ཤེས་ཆེན་པོ་ལྔར་བསྐྱེད་པའི་ལེའུ་སྟེ། གཉིས་པའོ།། །།
དེ་ལྟར་ལེའུ་གཉིས་པ་ལས་གསང་སྔགས་རྡོ་རྗེའི་ཐེག་པ་ཨ་ཏི་ཡོ་གའི་ཆོས་
རྫོགས་པ་ཆེན་པོའི་རང་བཞིན་གྱི་དཀྱིལ་འཁོར་དུ་གཏན་ལ་ཕབ་ནས། ཡང་
ལེའུ་གསུམ་པས་མདོ་སྡེའི་ཐེག་པ་ཆེན་པོ་ཐམས་ཅད་ཤེས་པའི་ཆོས་བརྒྱད་སྐུ་
གསུམ་དུ་འདུས་པར་གཏན་ལ་ཕབ་པ་ཡང་། ཇི་ལྟར་དཔལ་གསང་བའི་སྙིང་པོ་

〔568〕 I1PD958880568.jpg
ལས། པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ལས༑ ཉིད་ལས་འབྱུང་བའི་སྐུ་སྔར་གསུངས་པའི་ཆོས་ཐམས་ཅད་ཀྱི་དབྱིངས་
དང་། ཐ་མི་དད་པའི་ཆོས་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་རང་བཞིན་པོ་
ཐམས་ཅད་དང་སོ་སོ་མ་ཡིན་ཐ་མི་དད་དབྱེར་མེད་པའི་རང་བཞིན་ནི། ཆོས་
ཐམས་ཅད་དང་། དེ་བཞིན་གཤེགས་པ་ཐམས་ཅད་ཀྱི་ངོ་བོ་ཉིད་ཡིན་པས།
དེའི་ཕྱིར་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་སྐུ་ལ་ནི། ངོ་བོ་ཉིད་ཀྱི་
སྐུ་ཞེས་བྱ་བ་ལ་རྟོགས་པར་བྱེད་པའི་ཡེ་ཤེས་དང་། རྟོགས་པར་བྱ་བའི་ཆོས་
ཉིད་ཀྱི་དབྱིངས་སུ་མེད་པར་གྱུར་པ་ལ་ནི་ཆོས་ཀྱི་སྐུ་ཞེས་བྱའོ། །དེ་ལས་བྱུང་
བའི་རྣམ་པར་སྨིན་པའི་སྐུར་གྱུར་པའི་མཐར་ཕྱིན་པའི་རིགས་ཀྱི་དབང་ཕྱུག་ཆེན་
པོ་འོག་མིན་ལྷའི་གནས་སུ་རྫོགས་ལོངས་སྤྱོད་པའི་སྐུའི་ཐུགས་རྗེ་ཆེན་པོ་ལས་བྱུང་
བའི༑ རིག་པའི་སྐྱེས་བུ་ཐུབ་པ་དྲུག་གིས། ཡོངས་སུ་མ་དག་པའི་སེམས་
ཅན་རྣམས་བསྐྱབ་པའི་ཕྱིར་མཐའ་ཡས་མུ་མེད་པའི་སྟོང་གསུམ་གྱི་སྟོང་རེ་རེ་ལ་
ཐུབ་པ་ཆེན་པོ་རེ་རེས་དོན་མཛད་ཅིང་། ཀུན་རྫོབ་ཀྱི་ཆོས་ཉིད་ལ་ཉེ་བར་
གནས་པའི་མཛད་པ་དག་ཡོངས་སུ་སྟོན་པར་མཛད་པ་དེ་སྟོན་པའི་ཕྱིར། དེ་
ནས་ཞེས་བྱ་བ་ལ་སོགས་པའི་ལེའུ་གསུམ་པ་རིག་པའི་སྐྱེས་བུ་མཆོག་གིས་མདོ་སྡེའི་
ཐེག་པ་ཆེན་པོའི་ཆོས་ཐམས་ཅད་ཤེས་པའི་ཚོགས་བརྒྱད་སྐུ་གསུམ་ལ་སོགས་པའི་
གཏན་ལ་ཕབ་ལས་གསུངས་སོ། །དེ་ལ་དེ་ནས་ཞེས་བྱ་བ་ནི་བཤད་ཟིན་ཏོ། །
དེ་བཞིན་གཤེགས་པ་ཐམས་ཅད་ལ་ཞེས་བྱ་བ་ནི་ཆོས་དང་ལོངས་སྤྱོད་རྫོགས་པའི་
སྐུའོ༑ །ལས་ཞེས་བྱ་བ་ནི་ལྷག་མ་དང་བཅས་པ་དང་བྲལ་བའི་ཚིག་སྟེ། ཅིའི་
ཕྱིར་ན་ཐུགས་རྗེ་ཆེན་པོའི་བྱིན་གྱིས་བརླབས་ལས་འབྱུང་བའི་རིག་པའི་སྐྱེས་བུ་་་་
ཐུབ་པ་དྲུག་འཐོན་ཏོ་ཞེས་བྱའོ། །དེ་ཡང་ཅིའི་ཕྱིར་དྲུག་ཅེ་ན། འགྲོ་བ་་་་
རིགས་དྲུག་གི་ཕྱིར་རོ་ཞེས་བྱའོ། །ཕྱི་ནང་གི་གནས་གང་ནས་ཐོན་ཞེས། དེ་

〔569〕 I1PD958880569.jpg
བཞིན་གཤེགས་པའི་སྐུ་གསུང་དང་ཐུགས་རྡོ་རྗེ་ལས་ཐོན་ཏོ་ཞེས་བྱའོ། །ཕྱིའི་་་་
གནས་ནི་དབུའི་གཙུག་ཏོར་ལ་སོགས་པའོ། །འཕགས་པ་ཤེས་རབ་ཀྱི་ཕ་རོལ་ཏུ་
ཕྱིན་པ་འབུམ་ལ་སོགས་པ་ལས་གསུངས་པ་ཡིན་ལ། ནང་གི་གནས་ནི་གསང་
བའི་བྷ་ག་ལ། འདིར་དེ་བཞིན་གཤེགས་པའི་སྐུ་དང་གསུང་དང་ཐུགས་རྡོ་རྗེ་་་་
ལས་ཞེས་བྱ་བ་སྨོས་པས་ཡེ་ཤེས་ཀྱི་གནས་སྨོས་པ་ཡིན་ནོ། །དེ་ལྟར་འཐོན་ནས་
ཀྱང་ཅིར་འགྱུར་ཞེ་ན། སེམས་ཅན་གྱི་ལས་ཀྱི་དབང་གིས་སྣྲེལ་གཞི་དང་། ཡ་
མན་གྱི་འཇིག་རྟེན་དྲུག་གི་ཕྱོགས་བཅུ་མཐའ་ཡས་མུ་མེད་པའི་སྟོང་གསུམ་གྱི་ཆེན་
པོ་རེ་རེ། རིགས་དང་བསོད་ནམས་དང་། ཆོ་འཕྲུལ་དང་། མངོན་སུམ་
པའི་འདུལ་བ་རྣམ་བཞིས་འགྲོ་བ་རྣམ་པ་ལྔའི་དོན་མཛད་དེ་ཞེས་བྱ་བའོ། །དོན་
མཛད་པའི་ཚུལ་ཇི་ལྟ་བུ་ཞེ་ན། བལྟམས་པ་དང་རབ་ཏུ་བྱུང་བ་དང་།
དཀའ་ཐུབ་མཛད་པ་དང་། སངས་རྒྱས་པ་དང་། བདུད་བཏུལ་བ་དང་།
ཆོས་ཀྱི་འཁོར་ལོ་བསྐོར་བ་དང་། ཆོ་འཕྲུལ་ཆེན་པོ་བསྟན་པ་དང་། མྱ་ངན་
ལས་འདས་པ་རྫོགས་པར་དོན་མཛད་དོ་ཞེས་བྱའོ། །དེ་ཡང་ཅི་ལྟ་བུའི་ཁྱད་པར་
ཅན་དང་ལྡན་པ་ཡིན་ཞེ་ན། སྟོན་པའི་ཐུབ་པ་ཞེས་བྱ་བ་ལ་སོགས་པ་སྟེ།
སྟོན་པའི་ཐུབ་པ་ཞེས་བྱ་བས་ནི། མུ་སྟེགས་པའི་ཐུབ་པ་དགར་བར་བྱ་བ་ཡིན་ནོ།།
འདས་པའི་དུས་དང་ད་ལྟར་དང་། འབྱུང་བ་དང་། མ་འོངས་པའི་དུས་བཞི་པོ་
དག་གི་སྣོད་དང་བཅུད་དུ་བཅས་པ་དང་། གང་ཟག་དང་། ལྟ་བ་དང་།
ཟས་དང་། ཉོན་མོངས་པ་དང་། ཚེ་དང་སྤྱོད་པ་ལ་སོགས་པ་མཁྱེན་པའི་
ཕྱིར་ནི། དུས་བཞི་ཀུན་ཏུ་མཁྱེན་པ་དང་ཞེས་བྱའོ། །སེམས་ཅན་ཐམས་ཅད་
ཀྱི་སེམས་ཀྱི་རྒྱུད་ལ་འདོད་ཆགས་ལ་སོགས་པའི་ཞེ་སྡང་དང་། ང་རྒྱལ་དང་ཕྲག་
དོག་ལ་སོགས་པའི་ཉོན་མོངས་པའི་ཕྲ་རྒྱས་ཀྱི་རིམས་མེ་ལོང་གི་གཟུགས་བརྙན་

〔570〕 I1PD958880570.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ
.
བཞིན་དུ་ཡེ་ཤེས་ཀྱི་སྤྱན་གྱིས་གཟིགས་པའི་ཕྱིར་ན་ནི། ཐམས་ཅད་ཀྱི་སེམས་ཀྱི་
རྒྱུད་ཀུན་མཁྱེན་པ་དང་ཞེས་བྱའོ། །ཉོན་མོངས་པ་དེ་དག་འདུལ་བའི་གཉེན་་་་་
པོའི་ཕྱོགས་སུ་གསུངས་པའི་དགོས་པའི་དགོངས་པ་དེ་དག །སེམས་ཅན་གྱི་རྒྱུད་
ཀྱི་ཉོན་མོངས་པ་དང་། སྣ་ཚོགས་ཀྱི་བྲག་བཞིན་དུ་ཐེག་པའི་ཁྱད་པར་དང་སྦྱར་
ནས་དོན་མཛད་པའི་ཕྱིར་ན། རྫུ་འཕྲུལ་གྱི་ཆོ་གས་ཀུན་ཏུ་དོན་སྤྱོད་པ་དང་ཞེས་
བྱའོ༑ །རྫུ་འཕྲུལ་ཞེས་བྱ་བའི་ཚིག་གི་དོན་ནི་ཡེ་ཤེས་ཀྱི་ཆོ་འཕྲུལ་གཟུང་བར་བྱ་
བ་ཡིན་ནོ། །དེ་ཡང་རྫུ་འཕྲུལ་གྱི་སྤྱན་གྱིས་དུས་བཞི་མཐའ་ཡས་པ་ཀུན་ཏུ་
གཟིགས་པ་དང་། རྫུ་འཕྲུལ་སྙན་དུས་བཞི་མཐའ་ཡས་པ་ཀུན་ཏུ་བཟང་པོ་
གནས་པ་སྟེ་དེ་ལྟར་དེ་དག་གི་ནི། ཐམས་ཅད་མཁྱེན་པའི་ཡེ་ཤེས་ཀྱི་མངོན་པར་
ཤེས་པ་ལྔ་གཟུང་བ་ཡིན་ནོ། །ཡང་ཐུན་མོང་མ་ཡིན་པའི་མངོན་པར་ཤེས་པ་
དྲུག་གང་ཞེ་ན། ཟག་པ་མེད་པའི་མངོན་པར་ཤེས་པ་དྲུག་ཅེས་སྨོས་ཏེ། དེ་
ལ་ཟག་པ་མེད་ཅེས་བྱ་བ་ནི། འཇིག་རྟེན་གྱི་ལྷ་དང་ཀླུ་དང་གནོད་སྦྱིན་ལ་
སོགས་པ་ལས་ཁྱད་པར་དུ་གྱུར་པ་ཡིན་ནོ། །མངོན་པར་ཤེས་པ་དྲུག་པོ་དེ་ཉིད་
ཀྱིས༑ རྣམ་པར་རྩེན་ཀྱང་མི་བརྟན་པ་དང་། བདུད་ཀྱི་སྤྱོད་པར་མི་འགྱུར་
བའི་ཕྱིར། ཀུན་ཏུ་བཟང་པོའི་སྤྱོད་པ་རྫོགས་པ་ཞེས་གསུངས་ཏེ། འཕྲིན་
ལས་ཀྱི་རྩ་བར་སྨོས་པ་ཡིན་ནོ། །སྣོད་དང་བཅུད་དང་ཁམས་དང་འགྲོ་བ་དང་།
སྐྱེ་གནས་ལ་སོགས་པ་ཐམས་ཅད་གཞན་གྱིས་རྒྱུད་ཅིང་བྱིན་གྱིས་བརླབས་པ་ལས་
མ་བྱུང་བ་སྟེ། སྐྱུ་རུ་རའི་འབྲས་བུ་བཞིན་མངོན་སུམ་པའི་ཚད་མས་གཟིགས་
པའི་ཕྱིར། མངོན་པར་ཤེས་པ་ཞེས་བྱ་བ་གསུངས་པ་ཡིན་ནོ། །ཟག་པ་མེད་
ཅིང་འཇིག་རྟེན་ལས་འདས་པ་དང་། དམིགས་བྱ་ཡུལ་ཆོས་ཀྱི་དབྱིངས་ཚད་
མེད་པ་ཉིད་ལ་དགོངས་པའི་ཕྱིར། ཆེན་པོ་ཞེས་བྱ་བ་སྨོས་ཏེ། ཡེ་ཤེས་དང་

〔571〕 I1PD958880571.jpg
ཤེས་བྱ་ཚད་མེད་པ་གཉིས་ཀྱི་ཕྱིར་ནའོ། །དྲངས་ནི་མཐུན་པར་ངེས་པའི་ཕྱིར། །
དྲུག་དང་ཞེས་བྱ་སྟེ། ལྷའི་མིག་ལ་སོགས་པའོ། །ཡང་མང་ཉུང་གི་ཚད་ཇི་་
ཙམ་ཞེ་ན། དོན་མཛད་པའི་གནས་ཀྱི་ཞིང་བསམ་གྱིས་མི་ཁྱབ་ཅིང་མཐའ་ཡས་
པ་དང་། དོན་མཛད་མཁན་གྱི་སྤྲུལ་སྐུ་བསམ་གྱིས་མི་ཁྱབ་པའི་ཕྱིར། ཀུན་ཏུ་
ཞེས་བྱ་བ་ལ་སོགས་པ་སྟེ། དེ་ལ་ཀུན་ཏུ་ཞེས་བྱ་བ་ལ་སོགས་པས་གདུལ་བྱའི་་་
ཞིང་ཀུན་ཏུ་ཐམས་ཅད་ཀྱི་ལུས་དང་མཐུན་པར་སྣང་བའི་སྐུ་བསམ་གྱིས་མི་ཁྱ་ཁྱབ་པ་
དང་། དེ་དག་ཀྱང་འཇིག་རྟེན་པའི་སྒྱུ་མ་སྤྲུལ་པ་ལྟ་བུར་བྱིན་གྱིས་བརླབས་པའི་
སེམས་མེད་པ་མ་ཡིན་པའི་ཕྱིར་ཐུགས་དང་གསུང་ཡང་བསམ་གྱིས་མི་ཁྱབ་སྟེ།
གདུལ་བྱའི་སེམས་ཀྱི་རྒྱུད་ཐ་དད་པ་མང་པོ་མཁྱེན་པའི་སྒོ་ནས། དམ་པའི་ཆོས་
སྟོན་པ་ཐ་དད་པ་མང་པོ་གསུང་ཞིང་སྟོན་པའོ། །མེ་ལོང་ལྟ་བུའི་ཡེ་ཤེས་ཉིད་
ཀྱི་ཕྱིར་ཐམས་ཅད་དུ་ཞལ་དུ་ཐ་ལེ་བར་གསལ་བ་དང་། ཐ་དད་པ་མང་པོའི་
ཞལ་དང་ཡང་ལྡན་པའི་ཕྱིར། ཀུན་ཏུ་ཞལ་བསམ་གྱིས་མི་ཁྱབ་པ་དང་། དེ་
ལྟ་བུའི་ཁྱད་པར་དང་ལྡན་པའི་ཐུགས་རྗེ་ཆེན་པོའི་སྤྲུལ་པ་དེས་ཅི་མཛད་ཅེ་ན།
གདུལ་བྱའི་ཞིང་བསམ་གྱིས་མི་ཁྱབ་པ་སྟེ། ཡིད་ཀྱི་ཡུལ་ལས་འདས་པ་སྟེ།
གྲངས་མེད་པ་དེ་དག་ནི་ཡུལ་ལས་འདས་པ་སྟེ། ཕྱོགས་བཅུ་སྟེ། གྲགས་པ་་་
མཐའ་ཁྱབ་པ་སྟེ། སྐུའི་ཆོ་འཕྲུལ་འོད་ཀྱི་གཟི་བརྗིད་དང་ལྡན་པར་གདུལ་བར་
བྱ་བ་ཤེས་པ་ཅན་དག་ལ་མངོན་སུམ་པའི་ཚད་མས་སྣང་བར་གྱུར་ཏོ་ཞེས་བྱའོ། །
དེ་ལྟར་སྣང་བ་དེས་ཅི་མཛད་ཅེ་ན། སེམས་ཅན་གྱི་དོན་མཛད་དོ། །དོན་་
མཛད་པའི་ཆོས་ཀྱི་ཚུལ་ཇི་ལྟ་བུ་ཞེ་ན། ཐམས་ཅད་ཀྱང་འདི་ལྟ་སྟེ། གདུལ་་
བྱའི་དབང་གིས་ཞེས་བྱ་བ་ལ་སོགས་པ་སྟེ། ཐམས་ཅད་དོན་དང་དགོངས་པ་ལ་
འཐུན་པའི་ཕྱིར་ཐམས་ཅད་ཀྱང་འདི་ལྟ་སྟེ། ཞེས་བྱའོ། །ཐེག་པའི་སྒོ་དང་ལྟ་

〔572〕 I1PD958880572.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
བ་ཐ་དད་པ་མང་པོ་མི་མཐུན་པ་ལ་གཞན་དག་ཐེ་ཚོམ་ཟ་བའི་ཕྱིར། གདུལ་
བྱའི་དབང་གིས་ཞེས་བྱའོ། །དེ་ལྟར་ཐ་དད་པ་མང་པོ་ཉིད་གང་དང་གང་གི་
དོན་དུ་གསུངས་པ་ཡིན་པའི་ཕྱིར་ཡང་ཐེག་པ་སྟེ། ལྷ་དང་མིའི་ཐེག་པ་དང་།
ཉན་ཐོས་ཀྱི་ཐེག་པ་དང་། རང་བུ་དྷའི་ཐེག་པ་དང་། བྱང་ཆུབ་སེམས་
དཔའི་ཐེག་པ་དང་། བླ་ན་མེད་པའི་ཐེག་པ་དང་ཞེས་བྱའོ། །འདིས་འདེགས་
པར་བྱེད་པའི་ཐེག་པ་སྟེ། བྱང་ཆུབ་སེམས་དཔའ་ས་བཅུའི་གོང་ནས་གོང་དུའོ། །
འདིས་བགྲོད་པར་བྱེད་པའི་ཕྱིར་ཡང་ཐེག་པ་སྟེ། སངས་རྒྱས་ཀྱི་ས་ཀུན་ཏུ་འོད་
དང་པདྨ་ལྟ་བུའི་སྤྱན་དང་། ཡི་གེ་འཁོར་ལོ་ཚོགས་ཆེན་གྱིས་སར་རོ། །དེ་ལ་
འགྲོ་བ་རིགས་དྲུག་སོ་སོའི་གནས་སུ་དོན་མཛད་པའི་ཚུལ་ཡང་། ལྷའི་དུས་སུ་ནི་
ཁམས་གསུམ་གྱི་ལྷ་རང་གི་གཙོ་བོ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཀྱང་།
བརྒྱ་བྱིན་གྱི་འདུལ་བ་རྣམས་ལ་བརྒྱ་བྱིན་གྱི་ཆ་བྱད་དེ་བཞིན་དུ་ཚངས་པ་དང་་་་་
ཁྱབ་འཇུག་གིས་འདུལ་བ་རྣམས་ལ་སོགས་པ་ལ་བྱང་ཆུབ་སེམས་དཔའི་རྫུ་འཕྲུལ་
གྱིས་མཐུ་ཆེན་པོས་གཞལ་མེད་ཁང་འབར་བར་བྱས་ནས། གྲོགས་པོ་དག་འདུ་་
བྱེད་ཐམས་ཅད་ནི་མི་རྟག་མི་བརྟན་པ་སྟེ། ཡིད་བརྟན་དུ་མི་རུང་བའི་ཚད་མ་་
ཡིན་པས། འདི་ལ་སྐྱོ་བའི་ཡེ་ཤེས་ཉེ་བར་བཞག་པར་བྱ་བ་ཁོ་ན་ཡིན་ནོ། །
ཞེས་ལམ་ལ་འཇུག་པ་དང་འདོད་ཁམས་ཀྱི་ལྷ་ལ་དགེ་བ་བཅུ་སྟོན་པ་དང་། མི་་
ལ་ཡང་དགེ་བཅུ་སྟོན་པ་དང་། གཟུགས་ཁམས་ལ་ཚད་མེད་པ་བཞི།
འཕགས་པ་ཉན་ཐོས་ལ་བདེན་པ་བཞི། རང་སངས་རྒྱས་ལ་རྟེན་འབྲེལ།
བྱང་ཆུབ་སེམས་དཔའ་ལས་དང་ཕ་རོལ་ཏུ་ཕྱིན་པ་བཅུ་བདེན་པ་གཉིས་ཀྱི་ཚུལ་དུ་
སྟོན་པར་མཛད་པ་དང་། བླ་ན་མེད་པའི་སངས་རྒྱས་ལ་མཉམ་པ་ཆེན་པོའོ། །
མའི་ནི་སོ་སོ་ཅི་ལ་དགའ་བ་དེ་ལྟ་བར་བྱེད་དེ། དེ་ལྟར་ཡང་དེ་བྱི་མ་ཧ་ཛ་ལའི་

〔573〕 I1PD958880573.jpg
ཏན་ཏྲ་ལས་ཀྱང་། ཡང་དག་པའི་ལམ་བསྟན་ན། དེ་ལ་སྔར་སྐུལ་མ་འདེགས་
པའི་རང་ཐད་ཀྱི་ལམ་ལ་སྤྱོད་པའི་སྡུག་བསྔལ་བ་རྣམས་ལ། མི་གཡོའི་ཏིང་ངེ་་་
འཛིན་གྱིས་འདུལ་བར་མཛད་དོ། །དྲག་ཤུལ་གྱི་བཙན་ཐབས་ཀྱིས་ལྷ་མ་ཡིན་་་་་
རྣམས་ལ་ནི། ཐག་བཟངས་རིས་ཀྱི་གཟུགས་ལྟ་བུས་འདུལ་བར་མཛད་དོ། །
གླིང་བཞིའི་དགེ་སྡིག་མི་ཤེས་པ་ལ་འཁོར་ལོ་བསྒྱུར་བས་འདུལ་བར་མཛད་དོ། །
གཞན་ལ་སྙིང་རྗེ་ཆེན་པོས་མ་གྱུར་པ་ཕྱོགས་གཅིག་པའི་རང་རྒྱལ་བ་རྣམས་ལ་ཡིད་
བཞིན་གྱི་ནོར་བུའི་ཏིང་ངེ་འཛིན་གྱིས་འདུལ་བར་མཛད་དོ། །དེ་ལྟར་ཆོ་འཕྲུལ་
གསུམ་གྱིས་འདུལ་བའི་དབང་གིས་མཛད་པ་བཅུ་གཉིས་ཀྱི་ཚུལ་ལྟར་འདུལ་བར་་
མཛད་དོ། །བྱོལ་སོང་ལ་རང་གི་གཟུགས་ཀྱིས་ཀྱང་འདུལ་ཏེ། ཀུན་ཏུ་སྐུ་སྣ་
ཚོགས་ཞེས་པའི་དོན་དང་འབྲེལ་ལོ། །ཡང་བྱང་ཆུབ་སེམས་དཔའ་བྱོལ་སོང་གི་
གནས་ནས་རིས་དེ་དག་ལ། རང་གི་ཤ་བྱིན་པས་དེ་དག་གི་ཤ་ཟོས་པས་དེའི་དབང་་
གིས་ཡང་དག་པའི་ཤེས་རབ་སྐྱེས་ནས་ལམ་ལ་འཇུག་པ་དང་། དེས་ཀྱང་མི་་
འདུལ་བ་གཉེན་པོ་དང་ཤེད་པོ་བྱེད་པའི་ཚུལ་གྱིས་ཀྱང་འདུལ་བར་བྱེད་དོ། །ཡི་
དྭགས་ནི་ཤཱཀྱ་ཐུབ་པས་འདུལ་བ་ཡང་ཡོད། རང་རང་གི་ཆ་ལུགས་ཀྱིས་འདུལ་
བ་ཡང་ཡོད་དོ། །དེ་བཞིན་གཤེགས་པའི་འོད་ཟེར་གྱིས་བཟའ་བའི་དབང་ཐོབ་
པར་བྱས་ནས་སྦྱིན་པ་རྣམས་བཞིས་འདུལ་བ་དང་། བྱང་ཆུབ་སེམས་དཔའ་ཤ་
ཟོས་ནས་དོན་བྱས་པ་ཡང་ཡོད་དེ། དམྱལ་བ་ནི་ཤཱཀྱ་ཐུབ་པས་འདུལ་བ་ཡང་
ཡོད་དེ། དེ་བཞིན་གཤེགས་པའི་ཆོ་འཕྲུལ་ཆེན་པོ་གསུམ་གྱི་ཚ་གྲང་གི་སྡུག་་་་་་
བསྔལ་རབ་ཏུ་སེལ་བར་བྱེད་དོ། །དམྱལ་བའི་མེ་རབ་ཏུ་འབར་བ་ཞི་བར་བྱས་་
ནས༑ བྱམས་པ་ཆེན་པོའི་ཏིང་ངེ་འཛིན་ལ་རབ་ཏུ་འཛུད་པ་དང་། དེས་་་་་
ཀྱང་མི་འདུལ་བ་རྣམས་ལ་གཉེན་པོ་དང་གཤེད་པོ་དང་ཟངས་ཁ་ལ་སོགས་པའི་་

〔574〕 I1PD958880574.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ पष्प
ཚུལ་གྱིས་ཀྱང་འདུལ་བར་མཛད་དོ། །དེ་ལྟར་མཛད་ནས་བྱང་ཆུབ་ཀྱི་ཚུལ་རྡོ་་་
རྗེའི་ཐེག་པ་ཐམས་ཅད་ཀྱི་མཆོག་དང་། ཤེས་རབ་ཀྱི་ཕ་རོལ་ཏུ་ཕྱིན་པ་ལ་་་་
སོགས་པའི་ཐེག་པ་དགུའི་ཁྱད་པར་འཚམ་པ་ལ་དགོད་པར་མཛད་དོ། །དེ་ལ་་་
འདུལ་བའི་ཐབས་ནི་ཉིད་དང་། མཐུན་པ་དང་། མི་མཐུན་པ་དང་། གཉི་
ག་མ་ཡིན་པ་དང་། ཀུན་རྫོབ་དང་། རྗེས་སུ་བསྟན་པ་དང་། རྫུ་འཕྲུལ་གྱི་
ཆོ་འཕྲུལ་ལོ། །ཡང་ཅིའི་ཕྱིར་ཐུགས་བརྩེ་བ་ཆེན་པོ་དང་ལྡན་པ་ཅན་གྱིས་གསུང་
བར་མཛད་པ་ཡིན་ཞེ་ན། རྩ་བ་མ་རིག་པ་ཀུན་ཏུ་གཏི་མུག་པའི་རྒྱུ་ལས་བྱུང་་་
བའི་གཟུང་བ་དང་འཛིན་པའི་རྣམ་པར་རྟོག་ལས་བྱུང་བའི། ཐེག་པ་ཆུང་ངུའི་
གཞུང་གིས་ཀྱང་། །ཉོན་མོངས་པ་སྟོང་ཕྲག་བརྒྱད་ཅུའི་གཉེན་པོར་ཆོས་སྟོང་་་
ཕྲག་བརྒྱད་ཅུ་རྩ་བཞི་ དུས་གསུམ་དུ་གསུངས་སོ། །གསུང་ངོ་། །གསུང་བར་
འགྱུར་རོ་ཞེས་བྱའོ། །དེ་ལྟར་ཐུབ་པ་དྲུག་གིས་འགྲོ་བའི་དོན་དུ་གསུངས་པའི་་་
ཆོས་དེ་དག་ཐམས་ཅད་ཀྱང་། མདོ་གར་འདུས་ཤེ་ན། ཕྱི་གཟུང་བའི་ཡུལ་་་་
དང་ནང་འཛིན་པའི་སེམས་བསྒྱུར་བའི་ཕྱིར་དང་། རྟེན་ཅིང་འབྲེལ་པར་འབྱུང་
བ་ནང་འཛིན་པའི་སེམས་ཀྱིས། ཕྱི་གཟུང་བའི་ཡུལ་ལ་འཁྲུལ་པར་འདོགས་པའི་
རྟེན་ཅིང་འབྲེལ་པར་འབྱུང་བ་འཕགས་པ་རང་རྒྱལ་བའི་གཞུང་དང་། ལས་
དགེ་སྡིག་གི་འབྲས་བུ་ཆུད་མི་ཟ་བར་བརྟན་པའི་ལས་དང་ལས་ཀྱི་འབྲས་བུ་ཆུད་
མི་ཟ་བར་བྱང་ཆུབ་སེམས་དཔའི་ཐེག་པ་དང་། ཉོན་མོངས་པ་ལྔ་དང་།
འདོད་པ་ལྔ་ལ་སྤྱད་ཀྱང་། ལས་དང་ལས་ཀྱི་འབྲས་བུ་དུས་གསུམ་དུ་མ་གོས།
གོས་པར་མི་འགྱུར། གོས་སུ་མེད་པར་སྟོན་པའི་བླ་ན་མེད་པའི་ཐེག་པའི་མཐར་
ཐུག་པའོ། །གཉིས་སུ་ན་ཉོན་མོངས་པ་ལྔ་དང་འདོད་པའི་ལོངས་སྤྱོད་ལྔ་ལ་སྤྱད་
ཀྱང་གསང་སྔགས་རྡོ་རྗེའི་ཐེག་པ་མ་ཧ་ཡོ་གའི་གཞུང་གིས་ནི། མི་གོས་ཞེས་་

〔575〕 I1PD958880575.jpg
གསུངས་ཏེ། དེ་ལྟར་ཡང་གཞུང་འདི་ལས། ཉོན་མོངས་འདོད་ལྔ་ཀུན་སྤྱད་་
ཀྱང་། །བླ་མེད་ཐེག་པར་རབ་ངེས་ན། །བྱས་ལ་མི་སོགས་ཚོགས་འགྱུར་ཏེ། །
ཚུལ་ཁྲིམས་སྡོམ་པ་ཕུན་སུམ་ཚོགས། །ཞེས་གསུངས་པ་ཡིན་ནོ། །ཨ་ནུ་ཡོ་་
གའི་གཞུང་གིས་ནི། བསྒོམ་པར་བྱ་བ་སྒོམ་པར་བྱེད་པ་གཉིས། རལ་གྲིའི་
སོས་རང་ལ་རང་མི་གཅོད་པའི་ཕྱིར་གོས་པར་མི་འགྱུར་བ་དང་། ཤིན་ཏུ་རྫོགས་
པ་ཆེན་པོའི་གཞུང་གིས་བསྒོམ་པར་བྱ་བ་དང་། སྒོམ་པར་བྱེད་པ་གཉིས་ནི་ནམ་
མཁའི་ངོ་བོ་བཞིན་ཏེ། གོས་སུ་མེད་པའི་སྟོན་པའི་མཐར་ཐུག་གོ་ཞེས་བྱའོ། །
དེ་ལྟར་དེ་བཞིན་གཤེགས་པས་དོན་མཛད་པའི་ས་སྟོན་པའི་ཚུལ་ཐེག་པ་ལྔར་
བཀའ་སྩལ་པ་དེ་དག་ཀྱང་རྒྱས་པའི་སྒོ་ནས་བསྟན་པའི་ཕྱིར། ཇི་སྙེད་འཇིག་
རྟེན་འཁྲུལ་པའི་ཆོས་ཞེས་བྱ་བ་ལ་སོགས་པ་གསུངས་ཏེ། རྣམ་དག་བླ་མེད་ཐེག་
པའི་མཆོག་ཅེས་བྱ་བ་ལ་སོགས་པའོ། །དེ་ལ་འཇིག་རྟེན་འཁྲུལ་པའི་ཆོས་ཇི་སྙེད་
པ་ཐམས་ཅད་ཀྱང་དང་པོ་རྒྱུ་གང་ནས་བྱུང་ན། མ་རིག་པ་ལས་བྱུང་ངོ་ཞེས་བྱའོ། །
མ་རིག་པ་དེའི་ངོ་བོ་ཇི་ལྟ་བུ་ཞེ་ན། རྟོག་པའི་བཟུང་འཛིན་གྱིས་ཞེས་བྱ་སྟེ།
གཟུང་བ་དང་འཛིན་པ་རྣམ་པར་རྟོག་པའོ་ཞེས་བྱའོ། །ལས་ཅི་ཞེ་ན། ཕྱི་་
ནང་རྟེན་འབྲེལ་བ་གཉིས་སུ་འཁོར་ཞེས་བྱའོ། །འབྲས་བུ་ཅི་ཞེ་ན། བདེ་སྡུག་
མི་མཐུན་མྱོང་བར་འགྱུར་ཞེས་སོ། །དེས་འདི་སྟོན་པ་ཡིན་ཏེ། འཇིག་རྟེན་་
འཁྲུལ་པའི་ཆོས་ཅི་སྙེད་པ་ཐམས་ཅད་ཀྱང་། རྒྱུ་མ་རིག་པས་བྱས་པའི་གཟུང་
འཛིན་གྱི་རྟོག་པ་དམ་པོ་ཡིན། ཕྱི་ནང་རྟེན་ཅིང་འབྲེལ་པར་འབྱུང་བའི་ཡན་
ལག་བཅུ་གཉིས་གཉིས་སུ་འཁོར་ཞིང་བདེ་བ་དང་སྡུག་བསྔལ་བའི་རྣམ་པ་མི་
མཐུན་པ་མང་པོ་ཞིག་ཀྱང་འབྱུང་བར་འགྱུར་རོ་ཞེས་བྱའོ། །དེ་ལྟར་མྱོང་ན་
ཡང་དོན་དམ་པར་སྐྱེ་འཇིག་མེད་པའི་སེམས་ཀྱི་ཆོས་ཉིད་བྱང་ཆུབ་སེམས་དང་།

〔576〕 I1PD958880576.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱུ་ཆེར་པའི་པའི་འགྲེལ་པ 
དོན་དམ་པའི་ཀུན་རྫོབ་རྫོགས་པ་ཆེན་པོའི་རང་བཞིན་གྱི་དཀྱིལ་འཁོར་ཉིད་ལས་
ནི་ཉམས་པ་རྡུལ་ཕྲ་རབ་ཙམ་ཡང་མེད་ན། སེམས་ཅན་ཉིད་མ་རིག་པའི་མུན་པ་
འཐུག་པོས་ནོན་ཞེས་བྱའོ། །དེ་ལྟར་མ་རིག་པའི་རྟོག་པའི་གཟུང་འཛིན་གྱིས།
ཕྱི་ནང་རྟེན་འབྲེལ་གཉིས་སུ་འཁོར་ཞིང་བདེ་སྡུག་མི་མཐུན་པ་མྱོང་བར་འགྱུར་ན།
དེ་ཡང་གཟུང་འཛིན་གང་དང་གང་ཞེ་ན། བདག་སྟེ། བདག་གི་བ་དང་།
ཞེས་བྱ་བ་ནི། བདག་གི་སྟེ་བདག་ནི་གཉེན་དང་ལོངས་སྤྱོད་དང་། གཞན་ཏེ་
ཕ་རོལ་པོར་སྤྱོད་པའི་རྟོགས་པར་དམ་པོ་ཀུན་ཏུ་མནར་སེམས་པ་ལས་བྱུང་བའི་ཞེ་
འམ༑ ཡང་ཐེག་པ་ཆེན་པོ་ལས་ཤེས་པའི་ཚོགས་བརྒྱད་རྣམ་པར་དག་པའི་ཕུང་
པོ་གསུམ་དུ་འདོགས་པ་སྟེ། བདག་དང་ཞེས་བྱ་བ་ནི་ཀུན་གཞི་ལ་གནས་པ་ཡིན་
ནོ༑ །བདག་གི་ཞེས་བྱ་བས་ནི་གནས་བསྟན་ཏེ། ཀུན་གཞི་རྣམ་པར་ཤེས་པ་
སྟེ༑ གཞན་ཞེས་བྱ་བ་ནི་ཡུལ་གཞན་དང་འབྲེལ་པ་སྟེ། འཇུག་པའི་རྣམ་་
པར་ཤེས་པའོ། །མེད་དེ་ཞེས་བྱ་བས་ནི། དེ་ལྟར་མ་རིག་པས་རྒྱུ་བྱས་པའི་་་
འཇིག་རྟེན་གྱི་འཁྲུལ་པའི་ཆོས་ཅི་སྙེད་པ་ཐམས་ཅད་ཀྱང་རྣམ་པར་ཤེས་པ་གསུམ་
དུ་འདུས་ལ། ཤེས་པ་དེ་གསུམ་ཡང་། ཡང་དག་པའི་སྒྱུ་མའི་ཚུལ་གཉིས་སུ།
རྣམ་པར་དག་ན་ཆོས་ཀྱི་དབྱིངས་ཉིད་ཚུལ་གཅིག་གོ་ཞེས་བྱའོ། །གཞན་དག་ན་
རེ་རྣམ་པར་ཤེས་པའི་ཚོགས་གསུམ་དུ་བསྡུ་བ་ལྟ་རུང་ན། ཡིད་ཀྱི་རྣམ་པར་ཤེས་
པ་དང་ཉོན་མོངས་པ་ཅན་གྱི་ཡིད་གཉིས་དོན་ཐ་དད་པ་ལ་དམིགས་ཏེ། ཡིད་
ཀྱི་རྣམ་པར་ཤེས་པ་ནི་དེ་མ་ཐག་པའི་རྐྱེན་བྱེད་པས། རྣམ་པར་ཤེས་པའི་དྲུག་
པོ་འགགས་མ་ཐག་པའི་ཡིན་ཅེས་བྱ། རྣམ་པར་ཤེས་པ་སྐྱེ་བའི་གནས་ཡིན་ལ།
ཉོན་མོངས་པ་ཅན་གྱི་ཡིད་ནི་ཉན་ཐོས་པའི་གཞིའོ་འཇིག་ཚོགས་ལ་ལྟ་བ་དང་།
ངའོ་སྙམ་པའི་ང་རྒྱལ་དང་། བདག་ལ་ཆགས་པ་དང་། མ་རིག་པ་དང་རྟག་

〔577〕 I1PD958880577.jpg
ཏུ་མཚུངས་པར་ལྡན་པ་དེ། དེ་ནི་རྣམ་པར་ཤེས་པའི་ཀུན་ནས་ཉོན་མོངས་པར་
གནས་ཡིན་ནོ། །དེ་ལྟར་རྣམ་པར་ཤེས་པ་དང་པོ་ཡིད་ཀྱི་རྣམ་པར་ཤེས་པས་ནི་
སྐྱེད་ལ། གཉིས་པས་ནི་ཉོན་མོངས་པ་ཅན་དུ་བྱས་པ་སྟེ། ངེས་པའི་ཚུལ་དུ་
ཡུལ་ལ་རྣམ་པར་རིག་པའི་རྣམ་པར་ཤེས་པའོ། །དེ་ལྟ་བས་ན་དེ་མ་ཐག་པ་དང་།
ངར་འཛིན་པའི་ཕྱིར་ཡིད་ཀྱི་རྣམ་པར་གཉིས་སོ། །ཡང་དག་ཅེས་པ་ནི་ཚིག་གི་
དོན་དང་སྒྲ་ཉིད་ཀྱང་། ཉོན་མོངས་པ་ཅན་གྱི་ཡིད་ཉིད་ཡིན་ལ། ཉོན་
མོངས་པ་ཅན་གྱི་ཡིད་ཡོད་པར་ཅི་ལྟར་ངེས་ཞེས་ཉོན་མོངས་པ་ཅན་གྱི་ཡིད་དེ་
མེད་དུ་ཟིན་ན། མ་རིག་པ་མ་འདྲེས་པ་མེད་པའི་སྐྱོན་དུ་ཡང་འགྱུར་ལ།
དེར་མ་ཟད་དེ། རྣམ་པར་ཤེས་པ་ལྔ་པོ་དང་འདྲ་བ་མེད་པའི་སྐྱོན་དུ་ཡང་
འགྱུར་ཏེ། རྣམ་པར་ཤེས་པ་ལྔའི་ཚོགས་དག་གི་ལྷན་ཅིག་འབྱུང་བའི་གནས་ནི་
མིག་ལ་སོགས་པ་ཡིན་ལ། ཡིད་ཀྱི་རྣམ་པར་ཤེས་པ་ཡང་ཉོན་མོངས་པར་ཅན་གྱི་
ཡིད་ཁོ་ནའོ། །དེ་ཡང་མ་ཟད་དེ་ཉོན་མོངས་ཅན་དེ་མེད་ན། དེ་ཉིད་ངེས་་་་
པའི་ཚིག་མེད་པའི་སྐྱོན་དུ་ཡང་འགྱུར་རོ། །བཞི་པ་འདུ་ཤེས་མེད་པ་དང་འགོག་
པའི་སྙོམས་པར་འཇུག་པ་གཉིས་ཀྱི་བྱེ་བྲག་མེད་པའི་སྐྱོན་དུ་ཡང་འགྱུར་རོ། །ཇི་
ལྟར་ཞེ་ན་འདི་ལྟར་འདུ་ཤེས་མེད་པའི་སྙོམས་པར་འཇུག་པ་ནི། ཉོན་མོངས་པ་་
ཅན་གྱི་ཡིད་དང་ལྡན་པ་ཡིན་ལ། འགོག་པའི་སྙོམས་པར་འཇུག་པ་ནི་ཉོན་
མོངས་པ་ཅན་གྱི་ཡིད་ལ་སོགས་པ་འགགས་ཏེ། འདི་ལྟར་འདི་གཉིས་ཉོན་
མོངས་པ་ཅན་གྱི་ཡིད་ཀྱིས་རབ་ཏུ་མ་ཕྱེ་ན་བྱེ་བྲག་མེད་པའི་སྐྱོན་དུ་འགྱུར་ཏེ།
གལ་ཏེ་འདུ་ཤེས་མེད་པའི་སྙོམས་པར་འཇུག་པ་ལ། ཉོན་མོངས་པ་ཅན་གྱི་ཡིད་
ཀྱི་ངར་འཛིན་པ་དང་། ངའོ་སྙམ་པའི་ང་རྒྱལ་མེད་ན་འདུ་ཤེས་མེད་པར་སྐྱེ་བ།
དུས་རྟག་ཏུ་ཉོན་མོངས་པ་ཅན་དུ་མ་ཡིན་པའི་འཕགས་པ་དང་འདྲ་བར་ཐལ་བར་

〔578〕 I1PD958880578.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཡང་འགྱུར་རོ། །ཡང་ཉོན་མོངས་པ་ཅན་གྱི་ཡིད་ནི། དགེ་བ་དང་མི་དགེ་བ་་
དང་ལུང་དུ་མ་བསྟན་པའི་སེམས་རྣམས་ལ་ཡང་ཡོད་དོ། །ཇི་ལྟར་ཞེ་ན།
ངར་འཛིན་པའི་སེམས་དེ་དག་ཐམས་ཅད་ཡང་འབྱུང་བའི་ཕྱིར་ཡང་། ཉོན་
མོངས་ཅན་གྱི་ཡིད་དེ་ཡོད་པར་མངོན་ནོ། །དེའི་ཕྱིར་ལྷན་ཅིག་འབྱུང་བ་དང་
མཚུངས་པར་ལྡན་པའི་འབྱུང་གནས་སོ། །དེའི་ཕྱིར་གསུངས་པ། མ་འདྲེས་
པའི་མ་རིག་པ་དང་། །ལྔ་པོ་དག་ཀྱང་འདྲ་བ་དང་། །སྙོམས་པར་འཇུག་
པའི་བྱེ་བྲག་དང་། །ངེས་ཚིག་མེད་པའི་སྐྱོན་འགྱུར་དང་། །འདུ་ཤེས་མེད་
པར་སྐྱེ་བའི་རྒྱུ། །ངར་འཛིན་མེད་པའི་སྐྱོན་དུ་འགྱུར། །ངར་འཛིན་པ་དང་་
ལྡན་པ་ནི། །རྣམ་པ་ཀུན་ཏུ་མི་འཐད་དོ། །ཉོན་མོངས་ཅན་གྱི་ཡིད་མེད་ན། །
གཉིས་མེད་གསུམ་པོ་འགལ་བར་འགྱུར། །དེ་མེད་ན་ནི་ངར་འཛིན་པ། །ཀུན་
ན་ཡོད་པར་མི་འགྱུར་རོ། །ཡང་དག་དོན་ལ་འཇུག་པ་ཡི། །སེམས་ཀྱི་གནས་
སུ་རྟག་འགྱུར་ན། །དུས་གསུམ་ཀུན་ཏུ་འབྱུང་བ་དེ། །མ་འདྲེས་པ་ཡི་མ་རིག་
འདོད༑ །དེ་བས་ཡིད་ནི་ཉོན་མོངས་པ་ཅན་ཡིན་པའི་ཕྱིར། བསྒྲིབས་ལ་་
ལུང་དུ་མ་བསྟན་པ་སྟེ། སྒྲིབས་པའི་ཉོན་མོངས་པ་བཞི་དང་རྟག་ཏུ་ལྡན་པའོ། །
དེའི་ཕྱིར་ན་ཉོན་མོངས་པ་ཅན་གྱི་ཡིད་མེད་དུ་མི་རུང་ཞེ་ན། དེ་ལྟར་ཡིན་གྱིས་
ཀྱང་འདི་གཉིས་རྣམ་པར་ཤེས་པའི་ཕུང་པོ་གསུམ་འདོད་པའི་དུས་སུ་འདི་གཉིས་
གཅིག་ཏུ་བསྡུས་པ་ཡང་ཡོད་དེ། ཡིད་བྱེད་པ་པོ་ཀུན་ཏུ་བཟང་པོ་ཞེས་པའི་སྒྲས།
སྲིད་པའི་རྩ་བ་ཉེས་དམིགས་ནི་བདག་དུ་རྟོག་པ་ལས་འཕྲོས་པ་ཡིན་ལ། དེ་་
སྟོང་པ་ཉིད་དུ་བདག་མེད་པར་གྱུར་པ་ནི། །དཔལ་ཀུན་ཏུ་བཟང་པོ་ཡིན་པས།
ཉོན་མོངས་པ་ཅན་གྱི་ཡིད་དང་། ཡིད་ཀྱི་རྣམ་པར་ཤེས་པ་གཉིས་རྣམ་པར་
དཔལ་ཀུན་ཏུ་བཟང་པོ་ཡིན་ལ། མཚན་ཉིད་སྐུ་གསུམ་གྱི་དུས་སུ་ནི་ལོངས་སྤྱོད་

〔579〕 I1PD958880579.jpg
རྫོགས་པའི་སྐུའོ། །དེ་ལ་ཡང་དག་པའི་དོན་རྣམ་པར་དག་པ་ནི་ཆོས་ཀྱི་དེ་་་་
བཞིན་ཉིད་དག །ཡེ་ཤེས་ཀྱི་དེ་བཞིན་ཉིད་དབྱེར་མེད་པའི་ཆོས་ཀྱི་སྐུ་སྟེ། དེ་
བཞིན་ཉིད་ཀྱི་དབྱིངས་དང་། རྣམ་པར་མི་རྟོག་པའི་ཡེ་ཤེས་ཞེས་བྱའོ། །དེ་་
ལྟར་མདོ་ཐམས་ཅད་ཀྱི་དབང་པོ་ལས་གསུངས་པ་གང་ཡིན་པ་འདིར་ལྟ་བྱའོ། །
ཚིག་མངས་སུ་དོགས་པས་མ་བྲིས་སོ། །ཡང་དག་པའི་ཀུན་རྫོབ་སྒྱུ་མའི་ཚུལ་དུ་་
རྣམ་པར་དག་པ་ནི། ལམ་གྱི་རྣམ་པར་ཤེས་པ་གསུམ་སྦྱངས་པས། སྐུ་གསུམ་
མངོན་དུ་གྱུར་པ་ཡིན་ཏེ། སྦྱོར་བའི་ལམ་ལ་གཞན་ཞེས་བྱ་བའི་ཡུལ་གྱི་དངོས་པོ་
ལ་འཇུག་པའི་རྣམ་པར་ཤེས་པ་སྦྱངས་པས་སྤྲུལ་པའི་སྐུ་རྣམ་པར་དག་པར་འགྱུར་
རོ༑ །མཐོང་བའི་ལམ་ལ་བདག་ཅེས་བྱ་བ་ཀུན་གཞི་ལ་གནས་པའི་ཡིད་སྦྱངས་
པས༑ ལོངས་སྤྱོད་རྫོགས་པའི་སྐུར་རྣམ་པར་དག་པར་འགྱུར་རོ། །བསྒོམ་་་
པའི་ལམ་ལ་ཀུན་གཞི་རྣམ་པར་ཤེས་པ་རྣམ་པར་དག་པ་ཆོས་ཀྱི་སྐུ་ཐོབ་སྟེ། དེ་་
ལྟར་ཡང་དག་པའི་དོན་དམ་པ་དང་། ཡང་དག་པའི་ཀུན་རྫོབ་སྒྱུ་མའི་ཚུལ་
གཉིས་སུ་རྣམ་པར་ཤེས་པ་གསུམ་རྣམ་པར་དག་པ་ནི། སྐུ་གསུམ་ཡང་ཆོས་ཀྱི་
དབྱིངས་ཉིད་དུ་ཚུལ་གཅིག་གོ་ཞེས་བྱའོ། །དེ་ལ་ཤིན་ཏུ་རྫོགས་པ་ཆེན་པོའི་
གཞུང་གིས། བདག་སྟེ་ཀུན་གཞི་ལ་གནས་པའི་ཡིད་རྣམ་པར་དག་པ་ནི།
བདག་ཏུ་རྟོག་པའི་སྲིད་པའི་རྩ་བ་ཡིན་པས། ཡིད་བྱེད་པ་པོ་ཀུན་ཏུ་བཟང་པོའོ།
བདག་གི་སྟེ་ཀུན་གཞི་རྣམ་པར་དག་པ་ནི། རྣམ་པར་ཤེས་པའི་རྒྱལ་པོ་དཔལ་རྡོ་
རྗེ་སེམས་དཔའོ། །གཞན་ཏེ་སྒོ་ངའི་རྣམ་པར་ཤེས་པ་རྣམ་པར་དག་པ་ནི་སེམས་
དཔའ་དང་ཁྲོ་བོའོ། །དེ་དག་ཀྱང་ཤིན་ཏུ་རྣམ་པར་དག་པའི་ཆོས་ཀྱི་དབྱིངས་ཀྱི་
ཡེ་ཤེས་ཉིད་དུ་ཚུལ་གཅིག་གོ། །ཞེས་བྱའོ། །ཡང་སྐུ་ལྔ་ཡང་ཚུལ་གཅིག་སྟེ།
ངོ་བོ་ཉིད་ཀྱི་སྐུ་ནི་སངས་རྒྱས་ཐམས་ཅད་དང་དེ་བཞིན་ཉིད་དུ་ཚུལ་གཅིག་གོ། །

〔580〕 I1PD958880580.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཆོས་ཀྱི་སྐུ་ནི་སངས་རྒྱས་ཐམས་ཅད་དང་སྐུར་ཚུལ་གཅིག་གོ། །ལོངས་སྤྱོད་་་
རྫོགས་པའི་སྐུ་ནི་སངས་རྒྱས་ཐམས་ཅད་དང་། དགོངས་པར་ཚུལ་གཅིག་གོ། །
སྤྲུལ་པའི་སྐུ་ནི་སངས་རྒྱས་ཐམས་ཅད་དང་སྤྱོད་པར་ཚུལ་གཅིག་གོ། །རང་་་
བཞིན་གྱིས་འོད་གསལ་བའི་སྐུ་ནི་སངས་རྒྱས་ཐམས་ཅད་དང་། སེམས་ཅན་
རང་བཞིན་རྫོགས་པ་ཆེན་པོའི་དཀྱིལ་འཁོར་དུ་དབྱེར་མེད་པར་ཚུལ་གཅིག་གོ། །
དེ་ལྟར་ན་བདག་དང་བདག་གི་གཞན་རྣམས་ནི། ཕྱིན་ཅི་ལོག་གི་རྣམ་པར་རྟོག་
པ་ཙམ་ཉིད་ལས་མ་རྟོགས་་པ་གཞན་ལོགས་ཤིག་ན་འཕགས་པའི་སྤྱན་རྣམ་ལྔས་་
ཀྱང་མི་གཟིགས་པར་ཕྲ་བ་དང་། ཡེ་ཤེས་ཀྱི་སྤྱོད་ཡུལ་དུ་མ་གྱུར་པའི་གཏིང་་་་་
ཟབ་པ་ཡོད་པ་མ་ཡིན། ཞེས་བྱ་བའི་ཐ་ཚིག་གོ། །ཕྱི་གཟུང་བའི་ཡུལ་ལོག་
པར་རྟོག་པ་ཉིད་ལས་ནང་འཛིན་པའི་སེམས་ཀྱིས་ལོག་པར་རྟོག་པ་ཉིད་སྤྱོད་ཀྱིས་
ཀྱང་། གཞན་ལོགས་ཤིག་ཏུ་སེམས་འཁྲུལ་པས་བློ་ཕྱིན་ཅི་ལོག་ཏུ་གཡོ་བ་ཡང་ཅི་
ཡོད་པ་མ་ཡིན་ནོ། །ཞེས་བྱའོ་ཅིའི་ཕྱིར་ཞེ་ན། ཡུལ་གྱི་རྣམ་པ་ཐམས་ཅད་ནི།།
སེམས་འཁྲུལ་པས་ནན་གྱིས་བཏགས་པ་ཡིན་ཏེ། སེམས་འཁྲུལ་པས་ཡུལ་འཁྲུལ་
པ་མེད་པ་ལ་ཡོད་པར་ནན་གྱིས་བཏགས་པ་ཡིན་གྱི། ཡུལ་ལོགས་ཤིག་ཏུ་གྲུབ་པ་
དང་། སེམས་མ་འཁྲུལ་པར་རང་དབང་དུ་ཡོད་པ་ནི་ནམས་ཀྱང་མ་མྱོང་ངོ་། །
འོ་ན་ལོག་པར་རྟོགས་པ་དེ་ཉིད་ལ་རྒྱུ་དང་འབྲས་བུ་དང་། རྒྱུ་འབྲས་བུ་འབྲེལ་
པར་བྱེད་པ་ནི་ཡོད་དམ་ཞེས་པ། ལོག་རྟོག་རྒྱུ་འབྲས་རྒྱུན་ཉིད་ཀྱང་ཞེས་བྱ་བ་་
གསུངས་ཏེ། དེ་ལ་ཕྱིན་ཅི་ལོག་གི་རྟོག་པའི་རྒྱུན་ནི། ཉོན་མོངས་པ་ཅན་གྱི་
ཡིད་བདག་དུ་རྟོག་པ་ཅན་ཡིན་ཏེ། ཅིའི་ཕྱིར་ཞེ་ན། སྲིད་རྩ་ཉེས་དམིགས་་་
བདག་ཏུ་རྟོག་པས་འཕྲོས་ཞེས་གསུངས་པའི་ཕྱིར་རོ། །འབྲས་བུ་ནི་ཁམས་
ཅིའི་
གསུམ་འགྲོ་བ་རིགས་དྲུག་གི་ཉོན་མོངས་པའི་ཕུང་པོ་ཇི་སྙེད་པ་ལ་བྱ་སྟེ། ཅིའི་་

〔581〕 I1PD958880581.jpg
ཕྱིར་ཞེ་ན། རྒྱུད་དྲུག་སྐྱེ་འགག་ལུས་དང་ལོངས་སྤྱོད་དང་། །གནས་དང་སྡུག་
བསྔལ་འཁྲུལ་འཁོར་ལ་སོགས་པ། །ལོག་རྟོག་ཉིད་ལས་གཞན་དུ་ཅི་ཡང་མེད་
ཅེས་གསུངས་པའི་ཕྱིར་རོ། །རྒྱུན་ནི་སེམས་དང་སེམས་ལས་བྱུང་བའི་ལས་ཀྱི་
བག་ཆགས་རྒྱུའི་དུས་ན་མི་མངོན་ལ་འབྲས་བུའི་དུས་ན་གསལ་བའི་མཚན་ཉིད་་་་་
ཅན་ལ་བྱའོ། །ཡང་ལོག་རྟོག་དེ་ཉིད་ཀྱི་རྒྱུ་དང་འབྲས་བུ་དང་། རྒྱུན་དེ་ཉིད་་
ཀྱི་ཡང་རྒྱུ་དང་རྩ་བ་གང་དང་གང་ལས་བྱུང་བ་ཡིན་ཞེ་ན། གཞི་རྩ་མེད་
དབྱིངས་སྐད་ཅིག་མ་ཞེས་བྱ་བ་གསུངས་ཏེ། ཀུན་གཞི་རྣམ་པར་ཤེས་པའི་དོན་
བཞི་པོ་བཞི་མེད་པ་དང་རྩ་བ་མེད་པ་དང་། ཐོག་མ་མེད་པའི་དུས་ཀྱི་དབྱིངས་
ཡིན་པ་དང་། ཀུན་གཞི་རྒྱུན་གྱི་སྐད་ཅིག་མ་ཡིན་པ་དང་། དེ་ལ་ཉི་ཟླ་གནས་
པའི་གཞི་མེད་པ་ལྟར། ཀུན་གཞི་ལ་རྟེན་དབང་པོ་མེད་པ་དང་། ཤིང་ལྗོན་
པའི་རྩ་བ་གཞན་ལ་མི་བརྟེན་པ་དང་། ཀུན་གཞི་རྩ་བ་གཞན་ལ་མི་བརྟེན་
ཚོགས་དྲུག་གཞན་ལ་མི་བརྟེན་པ་དང་། ཐོག་མ་མེད་པའི་དུས་ཀྱི་དབྱིངས་ཀྱི་རྒྱུ་
ཡིན་པ་དང་། བག་ཆགས་ཀུན་གྱི་སྐད་ཅིག་མ་དང་ལྡན་པའི་ཕྱིར་རོ།
གཞན་དག་ན་རེ་ཀུན་གཞི་ལ་གཞི་དང་རྩ་བ་མེད་པ་ཡིན་པས་ནི། ཐོག་མ་མེད་
པའི་དུས་ཀྱི་དབྱིངས་བྱ་བའི་ཚིག་དང་ཡང་འགལ་ཡང་ཐོག་མ་མེད་པའི་དུས་ནས་
ཆོས་ཐམས་ཅད་ཀྱི་གནས་ཡིན་ན་ནི། སྐད་ཅིག་མ་ཞེས་བྱ་བའི་ཐ་ཚིག་གི་དོན་་
དང་ཡང་འགལ་ལོ། །དེ་ལྟར་ཡིན་གྱིས་ཀྱང་། གཞི་དང་རྩ་བ་མེད་པ་ནི་ཞེས་
བྱ་བ་ནི་དེ་ལྟར་གྱི་དུས་ཀྱི་དབང་དུ་བྱས་པ་ཡིན་ལ། དབྱིངས་ཞེས་བྱ་བའི་ཚིག་
གི་དོན་ནི། ཐོག་མ་མེད་པའི་དུས་ལ་ལྟོས་པའི་དབང་དུ་བྱས་པ་ཡིན་ནོ། །
སྐད་ཅིག་མ་ཞེས་བྱ་བའི་ཚིག་གི་དོན་ནི། ཀུན་གཞི་རྣམ་པར་ཤེས་པའི་སྐད་ཅིག་
མ་ལ། སེམས་ཀྱི་བག་ཆགས་རྒྱུན་གྱི་སྐད་ཅིག་མ་ལས་བསགས་པར་བྱེད་པའི་

〔582〕 I1PD958880582.jpg
དཔལ་གསང་བའི་སྙིང་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
དབང་དུ་བྱས་པ་ཡིན་ནོ། །དེ་ལྟར་ཀུན་གཞི་རྣམ་པར་ཤེས་པ་གཞི་དང་རྩ་བ་
མེད་པ་ཐོག་མ་མེད་པའི་དུས་ཀྱི་དབྱིངས། བག་ཆགས་རྒྱུན་གྱི་སྐད་ཅིག་མར་
ཚད་མེད་པ་དང་ལྡན་པ་ཡིན་པས། དེ་ནི་མཐུ་དང་ལྡན་ཞིང་སྟོབས་སུ་རྟོགས་
པས༑ འཕགས་པའི་ལམ་གྱི་ཡེ་ཤེས་ཀྱིས་བསྒྱུར་བར་དཀའོ། །ཞེས་པའི་
དོགས་པ་བསུ་བ་རྣམ་པར་དག་པའི་དབྱིངས་ཉིད་ཚུལ་ཞེས་བྱ་བ་གསུངས་ཏེ།
ངེས་པ་ཞེས་བྱ་བའི་སྒྲ་ཀུན་གཞི་ནི་དང་པོ་དུས་ནས་བྱང་ཆུབ་སེམས་ཆོས་ཉིད་
རྣམ་པར་དག་པ་ཅན་ཡིན་པ་ལས། བར་དུག་ལྔའི་དྲི་མའི་སྐད་ཅིག་མའི་རྒྱུན་
གྱིས་གཡོགས་པ་ཡིན་ནོ་ཞེའོ། །འོ་ན་ཐོག་མ་མེད་པའི་དུས་ཀྱི་དབྱིངས་ཞེས་བྱ་
བ་ཡང་། འཁོར་བ་ཐོག་མ་མེད་པ་ཡིན་པས་ཀུན་གཞི་དང་པོའི་དུས་ནས་བྱང་་
ཆུབ་སེམས་ཀྱི་ཆོས་ཉིད་ཅན་ཡིན་ཞེས་བྱ་བ་ཡང་འགལ་ལོ། །གཉིས་སུ་ན་དུས་་
དང་པོ་བྱང་ཆུབ་སེམས་ཀྱི་ཆོས་ཉིད་ཅན་ཡིན་ནོ། །འོ་ན་བྱང་ཆུབ་ཀྱི་སེམས་ཀྱི་
ཆོས་ཉིད་ནི། བླ་ན་མེད་པའི་སངས་རྒྱས་ཀྱི་ཡེ་ཤེས་ཡིན་པས། སེམས་ཅན་་་
དང་པོ་ཉིད་ནས་སངས་རྒྱས་པར་གྱུར་པས་རིགས་སོ་ཞེས་བྱའོ། །གསུམ་དུ་ན་་་་
འཁོར་བ་དང་མྱ་ངན་ལས་འདས་པ་གཉིས་སུ་ཐལ་བ་ཡང་འགལ་ལོ། །བྱང་ཆུབ་
སེམས་ཀྱི་ཆོས་ཉིད་བླ་ན་མེད་པའི་སངས་རྒྱས་སུ་འགྱུར་བའི་རིགས་སོ་ཞེས་བྱ་བ་་
ཡང་རིགས་པ་མ་ཡིན་ཏེ། སེམས་ཅན་དང་པོ་ཉིད་ནས་བྱང་ཆུབ་སེམས་དང་་་་་
ལྡན་ནོ། །ཞེས་སྨྲས་ཀྱི། བྱང་ཆུབ་སེམས་དང་ལྡན་པས་སངས་རྒྱས་སུ་གྱུར་་་
ཟིན་ཏོ་ཞེས་སྨྲས་པ་མ་ཡིན་ཏེ། དཔེ་འོ་མ་བཞིན་ནོ། །ཐོག་མ་མེད་པའི་དུས་
འཁོར་བ་ཉི་ཚེ་བ་ཁོ་ནའི་ཐོག་མ་ཡིན་ཞེས་བྱ། དེ་ཡང་མིང་སྟེ། དེ་ནི་དང་་་
པོའི་དུས་ཀྱི་ཀུན་གཞི་བྱང་ཆུབ་སེམས་ནི། ཆུ་དང་འོ་མ་བཞིན་ཏེ། ཕྱིས་་་
འགྱུར་བའི་དུས་དང་ལྡན་པས་དཔེ་དད་པ་བཞིན་ནོ། །འཁོར་བ་དང་མྱ་ངན་་་་

〔583〕 I1PD958880583.jpg
ལས་འདས་པ་གཉིས་སུ་ཐལ་བས། ཡང་ཀུན་གཞི་དང་པོའི་དུས་ནས་བྱང་ཆུབ་
སེམས་ཀྱི་ཆོས་ཉིད་ཅན་ཡིན་པ་མ་རུང་ངོ་། །ཞེས་བྱ་བ་ཡང་འགལ་ཏེ། དཔེ་
ཚིག་གུ་བཞིན་ནོ། །ཅིའི་ཕྱིར་ཡང་དེ་ལྟར་ཡིན་ཞེ་ན། ཉིད་ལ་དབང་སྒྱུར་་
ཉིད་སྤྱོད་ཕྱིར་ཞེས་བྱ་བ་ལ་སོགས་པ་གསུངས་ཏེ། ཕྱི་རོལ་པས་ཀྱང་ཆོས་ཐམས་
ཅད་ནི། སེམས་འཁྲུལ་པས་ནན་གྱིས་བཏགས་པས་ཡིན་པས་སེམས་སྣང་བར་་
འདོད་པ་ཡིན་ལ། འདིར་ཡང་ཕྱི་གཟུང་བའི་ཡུལ་རྣམ་པར་དག་པ་སྟོང་པ་ཉིད་
ཀྱི་ཆོས་ཉིད་སྒྱུ་མ་ལ། ནང་འཛིན་པའི་སེམས་རྣམ་པར་དག་པ་རང་རིག་པའི་ཡེ་
ཤེས་སྒྱུ་མ་ཉིད་ཀྱིས་དམིགས་བྱ་དང་དམིགས་བྱེད་མེད་པར། ངོ་མཚར་སྐུ་
གསུང་ཐུགས་ཡོན་ཏན་འཕྲིན་ལས་ཀྱི་དཀྱིལ་འཁོར་དུ་དབང་སྒྱུར་ཞིང་། ཆོས་
ཐམས་ཅད་ཡེ་ཤེས་རྣམ་པར་དག་པའི་ཞིང་ཁམས་སུ་ལོངས་སྤྱོད་པའི་ཕྱིར།
བདག་དང་གཞན་དང་། རྟོག་པའི་དབང་ཡང་དག་པའི་རྣམ་པར་དག་པའི་
འགྱུར་བས། གཞུང་འདི་ནི་བླ་ན་མེད་པའི་ཐེག་པའི་མཆོག་ཏུ་ངེས་པའི་ཡིན་ནོ་
ཞེས་བྱའོ། །འདི་ལྟར་གསུངས་པར་འགྱུར་བ་ཡིན་ཏེ། བཅོམ་ལྡན་འདས་
ཀྱིས་གསུངས་པའི་ཐེག་པའི་རིམ་པ་སྣོད་ཀྱི་ཁྱད་པར་བརྩན་པར་བྱས་པ་ཡང་།
ལ་ལར་ནི་ཕྱི་རོལ་དོན་གྱི་ཁྱད་པར་ལ་གསུངས་ཏེ། དགོངས་པའོ། །ལ་ལ་ནི་
ནང་དང་དོན་གཉིས་ཀ་ལ་དགོངས་ཏེ། གསུངས་པ་ཡོད་ཀྱང་། ཀུན་གཞི་
སྤང་བར་བྱ་བ་མ་གསུངས་སོ། །ལ་ལར་ནི་དེ་ལ་དགོངས་སུ་སྟེ་གསུངས་སུ་ཟིན་
ཀྱང་། ཡོངས་སུ་རྫོགས་པ་ཆེན་པོའི་དཀྱིལ་འཁོར་དུ་ཡེ་ནས་ལྷུན་གྱིས་གྲུབ་པའི་
ཆོས་ཉིད་ཅན་མ་གསུངས་ལ། འདིར་ནི་ཕྱི་དང་ནང་ཀུན་གཞི་བག་ཆགས་
དང་བཅས་པ་ཐམས་ཅད་དོན་དམ་པ་ཆོས་ཉིད་སྟོང་པ་ཉིད་ཀྱི་ངོ་བོར་བསྟན་ལ།
དོན་དམ་པ་ཀུན་རྫོབ་ཏུ་རྫོགས་པ་ཆེན་པོའི་དཀྱིལ་འཁོར་དུ་ཡེ་ནས་སངས་རྒྱས་པ་

〔584〕 I1PD958880584.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
འདྲ་བ་གནས་པ་བསྟན་པ་ཡིན་ཏེ། དེའི་ཕྱིར་ཡང་། སྟོང་ཉིད་བདག་མེད་ཡེ་
མཁྱེན་སྐུ་གསུང་ཐུགས། །དམིགས་བྱ་དམིགས་བྱེད་མེད་པར་དྲན་དབང་སྒྱུར། །
ངོ་མཚར་སྐུ་གསུང་ཞིང་ཁམས་ལས། །གཞན་ན་མེད་དེ་དེ་ཉིད་དེ་ལྟར་ཡིན་ཞེས་
པའི་ཕྱིར། ཉིད་ལ་དབང་སྒྱུར་ཉིད་སྤྱོད་ཕྱིར། །བདག་དང་གཞན་དང་རྟག་
པའི་རྒྱུན། །རྣམ་དག་བླ་མེད་ཐེག་པའི་མཆོག་ཅེས་གསུངས་པ་ཡིན་ནོ། །དེ་
ལྟར་བདག་དང་གཞན་དང་རྟོག་པའི་རྒྱུན་གསུམ་རྣམ་པར་དག་པས་བླ་ན་མེད་་་་
པའི་ཐེག་པའི་མཆོག་ཏུ་ངེས་པ་ཡིན་ནོ། །འོ་ན་བཅོམ་ལྡན་འདས་ཀྱིས་ཐེག་པ་་
རྣམ་པ་ལྔ་བཀའ་སྩལ་པའི་རིག་པའི་ཁྱད་པར་དེ་དག་གི་རྒྱུ་ལྔ་ཐ་དད་ན། ཅི་་་
འབྲས་བུ་ཡང་ཐ་དད་པ་ཞིག་གམ། འོན་ཏེ་གཅིག་ཅེ་ན་སྨྲས་པ། ཐེག་པ་་
བཞི་ནི་ངེས་འབྱུང་ལ། །ཐེག་པ་གཅིག་གི་འབྲས་བུར་གནས་ཞེས་བྱ་བ་གསུངས་
ཏེ༑ གོང་དུ་གསུངས་པའི་ལྷ་དང་མིའི་ཐེག་པ་ལ་སོགས་པའི་བཞིས་ནི།
འཁོར་བའི་རྒྱ་མཚོ་ལས་ངེས་པར་འབྱུང་བ་ལ། དེ་དག་སོ་སོའི་འབྲས་བུ་ནི་ཐོབ་
ཀྱིས་ཀྱང་། བླ་ན་མེད་པའི་བྱང་ཆུབ་ཆེན་པོ་ཐོབ་པ་མ་ཡིན་ནོ་ཞེས་བྱའོ། །
གཞན་དག་ན་རེ་བྱང་ཆུབ་སེམས་དཔའི་ཐེག་པས་འཁོར་བའི་རྒྱ་མཚོའི་ནང་ནས་
ངེས་པར་འབྱུང་ཞེས་བྱར་རུང་ན། ལྷ་དང་མིའི་ཐེག་པས་འཁོར་བའི་རྒྱ་མཚོ་
ནས་ངེས་པར་འབྱུང་ཞེས་བྱ་བ་ཅི་ལ་དགོངས་ཏེ་གསུངས། སྨྲས་པ། ལྷ་དང་
མིའི་ཐེག་པས་འཁོར་བའི་རྒྱ་མཚོ་ལས་ངེས་པར་འབྱུང་ཞེས་བྱ་བ་ནི། ཅི་ལ་
དགོངས་ཏེ་གསུངས། སྨྲས་པ། ལྷ་དང་མིའི་ཐེག་པས་འཁོར་བའི་རྒྱ་མཚོ་
ལས་ངེས་པར་འབྱུང་ཞེས་བྱ་བ་ཡང་། དེ་ཉིད་ཀྱིས་འཁོར་བ་ལས་འབྱུང་བ་
གསུངས་པ་ཁོ་ན་ནི་མ་ཡིན་ཡང་། དཔེར་རྒྱལ་པོའི་བཙུན་མོ་བུ་སྦྲུམ་ཞེས་བྱ་
བ་ཡང་། བཙས་པའི་དུས་སུ་བུ་འམ་བུ་མོ་འམ་གང་འབྱུང་ངེས་པ་མེད་ཀྱང་།

〔585〕 I1PD958880585.jpg
དང་པོ་སྦྲུམ་པའི་དུས་སུ་བུ་སྦྲུམ་མོ་ཞེས་བྱ་བ་དང་འདྲ་བར་མི་དང་ལྷའི་ཐེག་པས་
འཁོར་བའི་རྒྱ་མཚོ་ལས་ངེས་པར་འབྱུང་བ་ཁོ་ན་ཡང་མ་ཡིན་ཡང་། བླ་ན་མེད་
པའི་བྱང་ཆུབ་ཆེན་པོའི་གཞིའི་ཕྱོགས་གཅིག་ཡིན་པ་དང་། ངན་སོང་གསུམ་གྱི་
སྡུག་བསྔལ་ཡང་འཁོར་བའི་ཕྱོགས་གཅིག་ཡིན་པས། དེ་ལ་ངེས་པའི་འབྱུང་བ་་
ལ་དགོངས་པ་ཡིན་ནོ། །འཕགས་པ་རང་རྒྱལ་བ་ཡང་འོག་མ་གཉིས་ལས་རང་གི་
ཡེ་ཤེས་ཟབ་པ་ལ་བརྟེན་པ་དང་། བསོད་ནམས་ཀྱི་ཚོགས་བསག་པར་བྱ་བ་ཡང་།
རང་གི་ཡེ་ཤེས་མངོན་དུ་གྱུར་ནས། དེ་ཡང་འབད་པར་བྱ་བ་ལ་ཉེ་བར་དགོངས་
པ་ཅན་ཡིན་ནོ། །ཞེས་བྱའོ། །ཡང་སྨྲས་པ། དེ་ལྟར་མི་དང་ལྷའི་ཐེག་པ་
དང་། ཉན་ཐོས་དང་རང་རྒྱལ་བའི་ཞིང་ལ། བྱང་ཆུབ་སེམས་དཔའི་ཐེག་པ་
འབྲས་བུའི་ངོ་བོར་མི་གནས་པ་ཅིའི་ཕྱིར། དེ་ཡང་བླ་ན་མེད་པའི་ཐེག་པ་ཞེས་
པས༑ རྡོ་རྗེའི་ཐེག་པ་གཙོར་སྨོས་པ་དང་། ཁྱད་ཞུགས་པ་དང་། ས་
གསུམ་གྱི་ཁྱད་པར་དུ་གྱུར་པའི་ཕྱིར་ཏེ། མ་ཧཱ་ཡོ་གའི་རྒྱུད་ཆེན་པོ་ལས་བྱང་
ཆུབ་སེམས་དཔའ་བྱམས་པས་བསྡུས་པའི་ཕྱིར་རོ། །ཐེག་པ་གཅིག་གི་འབྲས་
བུར་གནས་ཞེས་གསུངས་པ་ལ། གི་ཞེས་བྱ་བའི་སྒྲ་ན་ཐེག་པ་བཞི་རྒྱུ་ལ།
གཅིག་འབྲས་བུར་གནས་པར་མ་ཡིན་པར་སྟོན་པར་སྟོན་པ་སྟེ། ཐེག་པ་བཞི་སོ་
སོའི་འབྲས་བུ་ཇི་ལྟ་བུ་བཞིན་གནས་པ་ཕྱི་རོལ་དུ་གྱུར་པ་དག་ལ་གྲགས་པ་ཡིན་ལ།
གི་ཞེས་བྱ་བའི་སྒྲ་དེ་དག་ཀྱང་། རྫོགས་པ་ཆེན་པོའི་འབྲས་བུའི་ནང་རུ་འདུས་་
ཤིང་དེ་ལས་འབྱུང་བ་ཡང་འདི་ཉིད་ལས་གསུངས་ཏེ། དཔེ་ཆུ་ཇི་སྙེད་པ་རྒྱ་མཚོ་
ཆེན་པོ་ལས་འབྱུང་ཞིང་། སླར་ཡང་རྒྱ་མཚོར་འདུས་པ་དང་འདྲའོ། །དེ་ལ་་
ཐེག་པ་ཆེན་པོ་འདི་ཉིད་ཀྱི་རྒྱུ་ནི། ཉོན་མོངས་པ་ལྔ་དང་འདོད་པ་ལྔ་ཡིན་ཏེ།
དེ་ཡང་འདོད་པའི་ཁམས་ཀྱི་ཉོན་མོངས་པ་ཅན་དང་། འབྲས་བུའི་རིགས་དོན་

〔586〕 I1PD958880586.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
ཉིད་དུའོ། །དེ་ལྟར་ཐེག་པའི་ཁྱད་པར་དང་། ཆོས་ཐམས་ཅད་ཀྱི་ངོ་བོ་ཉིད་
ནི༑ ཡང་དག་པར་རྟོགས་པས་རབ་ཏུ་བསྟན་ན། དོན་དམ་པར་ནི་རང་་
བཞིན་མེད་པ་ཀུན་རྫོབ་ཏུ་ཅིར་ཡང་འགྲུབ་ཅེས་བྱའོ། །དེ་ལ་ཡང་དག་པར་་
རྟོགས་པ་རྣམ་པ་གསུམ་སྟེ། དེ་བཞིན་གཤེགས་པ་དང་བྱང་ཆུབ་སེམས་དཔའ་་
དང་། རྣལ་འབྱོར་པ་ཆོས་ཀྱི་སྤྱན་དང་ལྡན་པའོ། །དེས་རྟོགས་པ་ཞེས་བྱའི་་
དོན་ནི། ཕྱི་རོལ་ལས་ནི་མཉམ་པར་བཞག་པའི་ཏིང་ངེ་འཛིན་ལས་བཞེངས་ནས།
དག་པ་འཇིག་རྟེན་པའི་ཡེ་ཤེས་ཀྱིས་འགྲོ་བའི་དོན་དུ་ཡང་དག་པར་རྟོགས་པའོ། །
འདིར་ནི་ཆོས་ཀྱི་དབྱིངས་ཞི་བ་ཆེན་པོའི་ངང་ལས་བཞེངས་ནས། སོ་སོར་ཀུན་་
རྟོག་པའི་ཡེ་ཤེས་ཀྱིས་འགྲོ་བ་དང་། ཆོས་ཐམས་ཅད་ཀྱི་རང་བཞིན་དང་།
མཚན་ཉིད་ལ་རྣམ་པར་སྤྱོད་པའོ། །དེས་དེ་ལྟར་རྣམ་པར་སྤྱོད་ཅིང་བརྟགས་ན་
ཇི་ལྟར་སྣང་ཞེ་ན། དོན་དམ་པར་ཆོས་ཐམས་ཅད་ཆོས་ཉིད་བྱང་ཆུབ་སེམས།
རང་བཞིན་མེད་པ་ལས་ཀུན་རྫོབ་ཏུ་འཇིག་རྟེན་པའི་དངོས་པོ་ཐམས་ཅད་ཅིར་
ཡང་སྣང་བ་ལ། དེ་དག་རྣམ་པར་དག་སྟེ་དོན་དམ་པའི་ཀུན་རྫོབ་རྫོགས་པ་ཆེན་
པོའི་དཀྱིལ་འཁོར་མི་གནས་པའི་མྱ་ངན་ལས་འདས་པ་དང་། གསང་སྔགས་ཀྱི་
ཐུན་མོང་གི་དངོས་གྲུབ་ལ་སོགས་པ་ཅིར་ཡང་འགྲུབ་ཅེས་བྱའོ། །རྣལ་འབྱོར་
པས་ནི་དེ་གཉིས་ཀྱི་རྗེས་སུ་འབྲངས་ནས། ལུང་དང་རིགས་པས་ཕྱིན་ཅི་ལོག་
པའི་ཤེས་རབ་ཀྱི་རྣམ་པར་དཔྱད་ཅིང་། དོན་དེ་ཉིད་མངོན་པར་རྟོགས་པས།
ཏིང་ངེ་འཛིན་དབང་ཐོབ་པས་གོང་ནས་གོང་དུ་ལྷག་མཐོང་རྣམ་པར་འབྲེལ་ཏེ།
ཡང་དེ་ལྟར་ཆོས་ཐམས་ཅད་ཀུན་རྫོབ་ཏུ་མི་མཐུན་པའི་སྡུག་བསྔལ་མྱོང་བ་དང་།
ཐེག་པ་མི་མཐུན་པའི་དབང་གིས། དེ་བཞིན་གཤེགས་པ་འགྲོ་བའི་དོན་དུ་
མཛད་པ་རྫོགས་ནས་མྱ་ངན་ལས་འདས་ནས། དེའི་དབང་གིས་དམ་པའི་ཆོས་

〔587〕 I1PD958880587.jpg
ཀྱང་ནུབ་པར་འགྱུར་རོ། །བྱ་བ་ཡོད་ན་ཅིའི་ཕྱིར། རང་བཞིན་ཉིད་ལས་
ཉམས་པར་མེད་ཅེས་གསུངས་ཏེ། དེ་ལྟར་ཆོས་ཐམས་ཅད་དོན་དམ་པར་རང་
བཞིན་མེད་པ་ལས། ཀུན་རྫོབ་ཏུ་དེ་བཞིན་གཤེགས་པ་དང་པོ་ཡུམ་གྱི་ལྷུམས་
ནས་བལྟམ་ཞིང་། བར་དུ་མཛད་པ་རྫོགས་ཏེ། ཐ་མར་མྱ་ངན་ལས་འདས་སོ།།
ཞེས་གསུངས་པ་དེ་ཡང་། མ་རིག་པའི་སྐྱེ་བོ་འདུལ་བའི་ཕྱིར་དེ་ལྟར་བསྟན་གྱི།
དོན་དམ་པའི་བདེན་པའི་དབང་དུ་ན། སངས་རྒྱས་མྱ་ངན་ལས་མི་འདའ་ལ།
དེ་ལྟར་མྱ་ངན་ལས་མི་འདའ་བ་དང་། དེའི་ཞལ་ནས་གསུངས་པའི་ཆོས་ཀྱང་
ནུབ་པར་མི་འགྱུར་རོ། །འོན་ཀྱང་ཀུན་རྫོབ་ཏུ་མ་རིག་པའི་སེམས་ཅན་འདུལ་
བར་བྱ་བའི་ཕྱིར། སངས་རྒྱས་བཅོམ་ལྡན་འདས་ཀྱང་། དང་པོ་ཡུམ་གྱི་
ལྷུམས་ནས་བལྟམ་ནས། བར་དུ་མཛད་པ་རྫོགས་ཏེ། ཐ་མ་མྱ་ངན་ལས་
འདའ་བར་སྟོན་པར་མཛད་དོ་ཞེས་གསུངས་སོ། །དེ་ལ་སངས་རྒྱས་མྱ་ངན་
ཡོངས་མི་འདའ་ཞེས་བྱ་བར་གསུངས་པ་ནི། དོན་དམ་པའི་བདེན་པ་ལ་
དགོངས་པའི་དུས་སུ། སྐུ་ཉིད་ཀྱི་དབང་གིས་སངས་རྒྱས་མྱ་ངན་ཡོངས་མི་
འདའ་ཞེས་བྱ་བ་གསུངས་ལ། དེ་ལྟར་སངས་རྒྱས་མྱ་ངན་ལས་མི་འདའ་བ་དང་།
དམ་པའི་ཆོས་ཀྱང་ནུབ་པར་མི་འགྱུར་ཏེ། །ཞེས་བྱའོ། །འོ་ན་དེ་བཞིན་
གཤེགས་པ་མྱ་ངན་ལས་འདས་ནས་སྐུ་གདུང་བགོ་བ་ལ་སོགས་པ་ཡོད་དོ་ཞེ་ན།
དེ་ཉིད་ཀྱི་ལན་མ་རིག་སྨིན་མཛད་འདུལ་བའི་ཕྱིར་ཞེས་བྱ་བ་གསུངས་ཏེ། དང་
པོ་རྩ་བའི་ཉོན་མོངས་པ་མ་རིག་པ་ལས་བྱུང་བའི་ཕྱིར་དང་། ད་ལྟར་མ་རིག་
པའི་མུན་པ་འཐུག་པོ་ཀུན་ཏུ་གཏི་མུག་པ་ལས་གནས་པའི་སེམས་ཅན་འདུལ་བའི་
ཕྱིར༑ དེ་བཞིན་གཤེགས་པ་བརྩེ་བ་ཆེན་པོ་དང་ལྡན་པས་ཀྱང་། འགྲོ་བ་མ་
རིག་པའི་དོན་ཏུ་དང་པོ་ཡུམ་གྱི་ལྷུམས་ནས་འབྱུང་ཞིང་བལྟམས་པ་དང་། །བར་

〔588〕 I1PD958880588.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་་གེའི་ཀྱིས་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
དུ་མཛད་པ་རྫོགས་ནས་འཇིག་རྟེན་པ་དང་མཐུན་པའི་སྤྱོད་ལམ་རྣམ་བཞིས་
གནས་པ་དང་། །ཐ་མ་རྡོ་རྗེ་ལྟ་བུའི་སྐུ་གདུང་གིས་ཀྱང་འགྲོ་བ་ཡོངས་སུ་བསྐྱབ་
པའི་ཕྱིར། །ཐ་མར་མྱ་ངན་ལས་འདས་པར་ཡང་སྟོན་ཞེས་བྱའོ། །དེ་ཡང་
ཅིའི་ཕྱིར་ཞེས་ན། སེམས་ཅན་གྱི་ཕྱིར་ཏེ། དེ་བཞིན་གཤེགས་པ་རྟག་ཏུ་
བཏུགས་ནས། སེམས་ཅན་རྣམས་ཀྱིས་དཀོན་པ་དང་ཕྲད་པར་དཀའ་བའི་འདུ་
ཤེས་ཉེ་བར་མི་འཇོག་པས། དེའི་ཕྱིར་མྱ་ངན་ལས་འདའ་བར་སྟོན་པ་སྟེ། དེ་
དག་ཀྱང་མདོ་སྡེ་ཐམས་ཅད་ཀྱི་དབང་པོ་ལས་འབྱུང་བ་གང་ཡིན་པ་དེ། འདིར་
ལྟ་བར་བྱ་ཡིས་ཀྱང་འདིར་མངས་ཀྱིས་དོགས་པས་མ་བྲིས་སོ། །ཡང་འདིའི་་་
མཚན་དང་ཡོན་ཏན་གྱི་སྒོ་ནས་འདྲི་བ་ན་རེ། རྒྱུད་འདིའི་མཚན་གསང་བའི་་་་
སྙིང་པོ་ལས་འཕྲོས་ཏེ། དེ་ཡང་གྱི་ནའམ་སྒྲ་བརྙན་ཙམ་དུ་བསྟན་པ་མ་ཡིན་ནམ་
ཞེ་ན། དེ་ལྟར་མ་ཡིན་ཏེ། དཔལ་གསང་བའི་སྙིང་པོ་ཆོས་ཐམས་ཅད་ཀྱིས་་་
བྱུང་་གནས་སུ་བསྟན་པའི་ཕྱིར་ཡང་གསུངས་པ། འདུལ་བ་མདོ་སྡེ་ཆོས་མངོན་
དང་། །དམ་ཚིག་གྲུབ་དང་བསྒྲུབ་པ་དང་། །སྐུ་དང་གསུང་དང་ཐུགས་ཀྱི་རྒྱུད།།
ཕྱོགས་བཅུ་ཀུན་ཏུ་རབ་གྲགས་པ། །གསང་བའི་སྙིང་པོ་ལས་འཕྲོས་ཏེ། །ཞེས་བྱ་
བ་གསུངས་ཏེ། དཔལ་གསང་བའི་སྙིང་པོ་ཡེ་ཤེས་ཐམས་ཅད་གཟུགས་བརྙན་གྱི་
འབྱུང་གནས་སུ་བསྟན་པའོ། །དེ་ལ་སྤྱོད་པའི་མཚན་ཉིད་བདུན་གྱི་ངོ་བོ་ལ་ནི།
འདུལ་བ་ཞེས་བྱའོ། །མདོ་སྡེ་ལ་སོགས་པ་ལ་མདོ་སྡེ་ཞེས་བྱའོ། །འདྲི་བ་པོ་་་
དོན་གསལ་བར་ཡང་ནས་ཡང་དུ་སྟོན་པ་དང་། ཟག་པ་མེད་པའི་ཤེས་རབ་རྒྱུ་་
དང་འབྲས་བུར་བཅས་པ་ལ་ནི་མངོན་པ་ཞེས་བྱའོ། །ཁྲུས་དང་གཙང་སྦྲ་དང་་་
བཟླས་བརྗོད་དང་སྲུང་བ་ལ་སོགས་པ་གཙོར་བྱེད་པའི་སྔགས་ཀྱི་རྒྱུད་ལ་ནི་དམ་་་
ཚིག་ཅེས་པར་གསུངས་ཏེ། ཀྲི་ཡའོ་ཡེ་ཤེས་དང་ཡེ་ཤེས་ཀྱི་ཡུལ་ཐམས་ཅད་ལ་་་

〔589〕 I1PD958880589.jpg
འབད་པ་བྱ་བའི་བརྩོན་འགྲུས་དང་ལྡན་པར་བསྒྲུབ་པར་བྱེད་པས། བསྒྲུབ་པ་་
དང་ཞེས་བྱའོ། །ཡེ་ཤེས་ཀྱི་བྱིན་བརླབས་ཀྱིས་བདག་ཉིད་གྲུབ་པའི་དབང་དང་་
ལྡན་པའི་གྲུབ་ཅེས་བྱ་སྟེ། དེ་ལྟར་ན་ཀྲི་ཡ་དང་ཨུ་པ་ཡ་དང་ཡོ་ག་དང་གསུམ་སྟེ།
རིམ་བཞིན་དུ་ཐ་མ་དང་འབྲིང་དང་རབ་བོ། །བཅོམ་ལྡན་འདས་དཔལ་རྡོ་རྗེ་
སེམས་དཔའ་ཡེ་ཤེས་དང་ཡེ་ཤེས་ཀྱི་ཡུལ་ཐམས་ཅད་རྣམ་པར་དག་པའི་རང་
བཞིན་དུ་སངས་རྒྱས་པར་བསྟན་པ། གསང་བ་ནང་གི་རྒྱུད་ཐ་དད་པ་མང་པོ་
ཞིག་གསུངས་པ་ཐམས་ཅད་ཀྱང་། རྡོ་རྗེ་ལྟ་བུ་རྣམ་པར་དག་པ་གསུམ་དུ་འདུས་
པའི་ཕྱིར། སྐུ་དང་གསུང་དང་ཐུགས་ཀྱི་རྒྱུད་ཅེས་བྱ་བ་གསུངས་ཏེ། དེ་ཡང་
རྟོག་པ་ཅན་གྱི་ལུས་ངག་ཡིད་གསུམ་རྣམ་པར་དག་པའི་རང་བཞིན་གྱི་ཕྱིར་རོ། །
དེ་ལྟ་བུའི་ཐེག་པ་རིམ་པ་དགུ་མཐའ་ཡས་མུ་མེད་པའི་འཇིག་རྟེན་གྱི་ཁམས་སུ་
གྲགས་པ་ཐམས་ཅད་ཀྱང་། གསང་བའི་སྙིང་པོ་ལས་འཕྲོས་པ་ཡིན་ནོ། །ཞེས་
བྱ་སྟེ། ནམ་མཁའི་དབྱིངས་བཞིན་དུ་རང་བཞིན་དུ་གནས་པའི་ཕྱིར་རོ། །
གཞན་དག་ན་རེ་ཐེག་པ་རྣམ་པ་ལྔར་བཀའ་སྩལ་པ་ལས་ཀྱང་ཐེག་པ་རིམ་པ་
དགུར་བཀའ་སྩལ་པའི་ཕྱིར་སྨྲས་སོ། །གང་དུ་ནི་སྤྲུལ་པའི་སྐུའི་དབང་གིས་ཐེག་
པ་ལྔར་བཀའ་སྩལ་པ་ཡིན་ལ། འདིར་ནི་དཔལ་གསང་བའི་སྙིང་པོ་ཆོས་ཀྱི་སྐུའི་
རང་བཞིན་ཆོས་ཐམས་ཅད་ཀྱི་འབྱུང་གནས་སུ་བསྟན་པ་ལས། ཐེག་པ་རིམ་པ་
དགུར་བཀའ་སྩལ་པ་ལས། འོན་ཏང་འདིར་ཀུན་གྱི་འབྱུང་གནས་སུ་བསྟན་
པའི་ཕྱིར། རང་བཞིན་གསང་བའི་སྙིང་པོ་འདི། །སྡེ་སྣོད་ཀུན་དང་རྒྱུད་
ཀུན་གྱི། །འབྱུང་གནས་གཏན་ལ་ངེས་པར་འབེབས། །ཞེས་གསུངས་ཏེ།
མ་དྲོས་པའི་མཚོ་ཆེན་པོར་ཆུ་བོ་ཐམས་ཅད་འབྱུང་བ་དང་གནས་པའི་གཞི་བྱེད་པ་
དང་འདྲ་བར། ཐེག་པ་ཆེན་པོ་འདི་ཡང་སྡེ་སྣོད་ཀུན་དང་རྒྱུད་ཀུན་གྱི་འབྱུང་་

〔590〕 I1PD958880590.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
བ་དང་གནས་པའི་གཞི་བྱེད་པ་དང་། རྡོ་རྗེ་ལྟ་བུའི་ཡེ་ཤེས་ཀྱི་བག་ཆགས་
ཐམས་ཅད་གཏན་ལ་འབེབས་པ་དང་འདྲ་བར། ཐེག་པ་ཆེན་པོ་ཨ་ཏི་ཡོ་གས་
ཐེག་པ་ཐམས་ཅད་གཏན་ལ་འབེབས་པའོ། །དེ་ལྟར་ཐེག་པ་རིམ་པ་རྒྱས་བསྡུས་
པའི་ཆོས་ཐམས་ཅད་སོ་སོའི་རིམ་པའམ། ནང་མི་མཐུན་པའི་ཐ་དད་པའི་ངོ་
བོར་གནས་པ་ནི། ཅིའི་ཕྱིར། བཅོམ་ལྡན་འདས་ཀྱིས་ཆོས་ཉིད་མཉམ་པ་
ཉིད་དུ་འགྱུར་སྙམ་པའི་དགོངས་པ་གསུམ་པར། ཆོས་རྣམས་མིང་དུ་བཏགས་པ་
ཙམ༑ །སྟོན་པས་དོན་དུ་བཏང་དང་མཐུན་ཕྱོགས་སུ། །མིང་དང་ཚིག་ཏུ་
བཏགས་ནས་བསྟན། །སྟོན་མིང་ཚིག་ལ་དངོས་པོ་མེད་ཅེས་བྱ་སྟེ། སྟོན་པ་
སངས་རྒྱས་བཅོམ་ལྡན་འདས་ཀྱི་ཞལ་ནས་གསུངས་པ་མ་ཡིན་པ། གཞན་མུ་
སྟེགས་པ་ལྟ་བུའི་ཚིག་ལ་དངོས་པོ་མེད་ཅེས་གསུངས་ཏེ། དོན་དམ་པར་ཆོས་
ཐམས་ཅད་ཆོས་ཉིད་བྱང་ཆུབ་ཀྱི་སེམས་མཉམ་པ་ཉིད་དུ་གནས་ཀྱིས་ཀྱང་ཀུན་
རྫོབ་ཏུ་ཆོས་ཐམས་ཅད་སྒྱུ་མ་ལྟ་བུའི་ཚིག་གི་ཐ་སྙད་དུ་བཏགས་པ་སྟེ། དཔེར་
ན་ལྷ་བྱིན་མ་ཡིན་པ་འདྲ་ཡིས་ཀྱང་། མིང་དེ་ལ་ལྷ་བྱིན་དུ་རྣམ་པར་རྟོག་གོ། །
དེ་བཞིན་དུ་དངོས་པོ་མེད་པའི་མིང་དང་ཚིག་ལ་བརྟེན་ནས། སྟོན་པ་ཐུགས་
བརྩེ་བ་དང་ལྡན་པས་ཀྱང་། གདུལ་བར་བྱ་བའི་ཉོན་མོངས་པའི་རིགས་དང་
མཐུན་པར། གཉེན་པོ་འཕགས་པའི་ལམ་གྱིས་ཡེ་ཤེས་ཀུན་གྱི་བདེ་བ་ལ་བརྟེན་
ནས༑ མིང་དང་ཚིག་དུ་བཏགས་ནས་འགྲོ་བ་གཞན་གྱི་དོན་དུ་བསྟན་གྱི།
དོན་དམ་པའི་བདེན་པའི་དབང་དུ་ན་ཐུགས་བརྩེ་བ་ཆེན་པོ་དང་ལྡན་པའི་སྟོན་པ་
སངས་རྒྱས་བཅོམ་ལྡན་འདས་ཉིད་དང་། དེའི་ཞལ་ནས་གསུངས་པའི་དམ་པའི་
ཆོས་དེ་དག་ཉིད་ཀྱང་དངོས་པོ་ཡོད་པ་མ་ཡིན་ནོ་ཞེས་བྱའོ། །ཅིའི་ཕྱིར་ཞེ་ན།
སྟོན་པ་དང་བསྟན་བྱ་གཉིས་ཀ་ཡང་སྒྱུ་མ་མིག་རྒྱུ་མིག་ཡོར་དང་བྲག་ཅ་ལྟ་བུའི་ངོ་

〔591〕 I1PD958880591.jpg
བོའོ༑ །དེ་ལྟར་རྒྱས་པའི་སྒོ་ནས་བསྟན་ཅིང་བཤད་པར་མཛད་པ་དེ་དག་ཉིད་
ཀྱང་། ཐུགས་བརྩེ་བ་ཆེན་པོ་དང་ལྡན་པ་སངས་རྒྱས་བཅོམ་ལྡན་འདས་ཀྱིས།
དེ་ཉིད་ཡང་བལྟས་པའི་སྒོ་ནས་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་
གསུངས་པ་སྟེ། དེ་ནས་གཉིས་སུ་མེད་པའི་བདག་ཉིད་ཆེན་པོ་དཔལ་ཀུན་ཏུ་
བཟང་པོས་གོང་དུ་གསུངས་པའི། སྤྲུལ་པའི་སྐུ་ཆོས་ཀྱི་དཀྱིལ་འཁོར་དེ་དག་
ཉིད་ཀྱང་། གསང་བའི་དོན་འོག་ནས་འབྱུང་བ་འདི་ཉིད་དུ་བསྡུས་པའི་སྒོ་ནས།
དེ་བཞིན་གཤེགས་པ་ཉིད་ཀྱི་སྐུ་དང་གསུང་དང་ཐུགས་ཡོན་ཏན་འཕྲིན་ལས་རྡོ་རྗེ་
ལས་ཕྱུང་ངོ་ཞེས་བྱ་བའོ། །དེ་ཉིད་ཀྱི་དོན་ལ་དགྱེས་ཤིང་ངོ་མཚར་དུ་གྱུར་པའི་
ཕྱིར༑ ཨ་ཧོ་ཞེས་བྱ་སྟེ། སྒྲའི་གཙུག་ལག་ལས་ནི་ཆོས་ཀྱི་དབྱིངས་དང་ཟད་
ལ་མི་སྐྱེ་བ་ཐོབ་པ་དང་། ཤེས་རབ་ཟབ་མོའི་ཡེ་ཤེས་དང་། །ཐབས་རྒྱ་ཆེན་་
པོའི་བདག་ཉིད་དོ། །དེ་ཡང་འཁོར་བའི་ཆོས་སུ་འཁྲུལ་པ་ཅི་སྙེད་གསུངས་པ་་་
ཐམས་ཅད་ལོ་ཀ་གཅིག་པོར་འདུས་ཤིང་གཏན་ལ་འབེབས་པའི་ཕྱིར། སྲིད་རྩའི་
ཉེས་དམིགས་ཞེས་བྱ་བ་ལ་སོགས་པ་སྟེ། སྲིད་པ་གསུམ་དུ་འཁོར་ཞིང་འཁྱམ་་་་
པའི་རྒྱུར་ཉེས་དམིགས་དང་གང་དང་གང་ལས་བྱུང་བ་ཡིན་ཞེ་ན། ཉོན་མོངས་
ཅན་གྱི་ཡིད་བདག་ཏུ་རྟོག་པ་དང་། འཛིན་པའི་བདག་ཉིད་ཅན་གྱི་ཆོས་ཉིད་་
བྱང་ཆུབ་ཀྱི་སེམས་ཇི་བཞིན་པ་ལ་ཕྱིན་ཅི་ལོག་ཏུ་བཟུང་བ་དང་། འཛིན་པའི་
རྟོག་པ་དམ་པོའི་མདུད་པ་ལ་འཕྲོས་ཞེས་བྱའོ། །དེས་འབྲས་བུ་ཅི་ཉེ་བར་བསྒྲུབ་
ཅེ་ན། ཁམས་གསུམ་དུ་འགྲོ་རྒྱུ་དྲུག་ཏུ་ཀུན་གཞི་བག་ཆགས་དང་ལྡན་པའི་ས་་་
བོན་ལས་མིང་དང་གཟུགས་ཀྱི་མྱུ་གུ་སྐྱེ་ཞིང་། དུས་དང་དུས་མ་ཡིན་པའི་འཆི་
བའི་སྲིད་པ་འགག་པ་དང་། འགྲོ་དྲུག་ཐ་དད་པ་མང་པོ་ནང་མི་མཐུན་པའི་་་་
ལུས་དང་། ལས་དགེ་བའི་དབང་གིས་འབྲས་བུ་དང་ལྡན་པས་ལྷ་དང་མི་དང་།

〔592〕 I1PD958880592.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
གནོད་སྦྱིན་ལ་སོགས་པའི་ལོངས་སྤྱོད་དང་། ལས་ལྕི་ཡང་གི་གནས་ས་བླ་ས་་་་
སྟེངས་ས་འོག་དང་ཡང་ན་ཁམས་གསུམ་མོ། །རྒྱུ་མི་དགེ་བའི་དབང་གིས་འབྲས་
བུ་ངན་སོང་གསུམ་གྱི་སྡུག་བསྔལ་དང་། སེམས་འཁྲུག་པའི་དབང་གིས་ཆོས་ཕྱི་
ནང་གི་རྟེན་ཅིང་འབྲེལ་པར་འབྱུང་བའི་འཁོར་དང་། ལས་མཐའ་ཡས་པའི་་་་་
དབང་གིས་སོགས་ཀྱི་ཡན་ལག་གི་དབང་གིས། སྡུག་བསྔལ་མང་པོ་བསམ་གྱིས་་
མི་ཁྱབ་པ་དེ་དག་ཐམས་ཅད་ཀྱང་། རང་རང་ཉིད་ཀྱི་ལོག་པར་རྟོག་པའི་ཉིད་་
ཀྱིས་དེ་ལྟར་བྱས་པ་ཉིད་ཡིན་གྱི། དབང་ཕྱུག་ལ་སོགས་པ་བྱེད་པ་པོས། ལོག་
པར་རྟོག་པ་ཉིད་ལས་རྒྱུ་དང་འབྲས་བུ་གཞན་དུ་བསྒྱུར་བ་ནི་ཅི་ཡང་མེད་དོ་ཞེས་
བྱའོ༑ །དེ་ལྟར་ན་ནི་ཉོན་མོངས་པ་ཅན་གྱི་ཡིད་བདག་ཏུ་རྟོག་པ་ཅན་དེ་མཐུ་་
དང་སྟོབས་སུ་ལྡན་པས་འཁོར་བ་མི་འགྱུ་བའི་ཆོས་ཉིད་ཅན་དུ་མི་འགྱུར་རམ་ཞེ་
ན༑ དེ་ལྟར་མ་ཡིན་ཏེ་འཁོར་བ་སྒྱུ་མ་ལྟ་བུའི་ངོ་བོ་ཕྱི་གཟུང་བའི་ཡུལ་རྟོག་པ་
ཉིད་ཀྱི་རང་བཞིན་ལ། ནང་འཛིན་པའི་སེམས་བདག་མེད་པའི་ངོ་བོ་ཉིད་དུ་དེ་
བཞིན་གཤེགས་པ་ནི་དང་པོ་ཉིད་ནས་ཐམས་ཅད་མཁྱེན་པའི་ཡེ་ཤེས་ཀྱིས་མཁྱེན་
ལ༑ རྣལ་འབྱོར་པས་ཀྱང་ཕྱི་གཟུང་བའི་ཡུལ་ལ་ནི་སྟོང་པ་ཉིད། ནང་
འཛིན་པའི་སེམས་ནི་རྣམ་པར་དག་པའི་ཡེ་ཤེས་ཀྱིས། དེ་བཞིན་གཤེགས་པའི་་
ཐུགས་ཡེ་ཤེས་དང་། དབྱེར་མེད་པར་མཁྱེན་པར་གྱུར་པའི་ཚེ། ཕྱི་གཟུང་
བའི་ཡུལ་དང་ནང་འཛིན་པའི་སེམས་དང་། འཁོར་བ་དང་མྱ་ངན་ལས་འདས་་
པའི་ཆོས་ཐམས་ཅད་སྟོང་པ་ཉིད་ཀྱི་ཆོས་སྒྱུ་མ་ཉིད་ལ་དབང་སྒྱུར་བའི་དུས་ན།
འཁོར་བའི་ཆོས་དེ་ཉིད་མྱ་ངན་ལས་འདས་པ་རྨད་དུ་བྱུང་བའི། དེ་བཞིན་
གཤེགས་པའི་དཀྱིལ་འཁོར་དང་། དེ་བཞིན་གཤེགས་པ་དེ་དག་གིས་རྣམ་པར་
དག་པ་མ་རྟོགས་པ། འཁོར་བའི་ཆོས་ཤེས་བྱ་བ་ཡུལ་ལོགས་ཤིག་ན་འཁོར་བའི་

〔593〕 I1PD958880593.jpg
ཆོས་སུ་སྣང་བའི་ན། མྱ་ངན་ལས་འདས་པའི་དཀྱིལ་འཁོར་དུ་ཞེས་བྱའོ། །
དེས་ནི་གོང་དུ་གསུངས་པའི་མྱ་ངན་ལས་འདས་པའི་ཆོས་ཐམས་ཅད་ཀྱི་དེ་དོན་
དམ་པར་ཆོས་ཉིད་བྱང་ཆུབ་སེམས་ཀྱི་རང་བཞིན་དུ་དབྱེར་མེད་པ་ལས། ཀུན་
རྫོབ་རྫོགས་པ་ཆེན་པོའི་དཀྱིལ་འཁོར་དུ་གཏན་ལ་ཕབ་པའོ། །དེས་ནི་འདི་
ལྟར་སྟོན་པ་ཡིན་ནོ། །རྩ་བ་མ་རིག་པ་ལས་བྱུང་བའི་འཁྲུལ་པའི་ཆོས་མཐའ་
ཡས་པ་ཐམས་ཅད་ཀྱང་། གཟུང་འཛིན་གྱི་རྟོག་པ་བདག་དང་གཞན་དང་།
རྟོག་པའི་རྒྱུན་གསུམ་དུ་འདུས་ལ། དེ་དག་ཀྱང་དོན་དམ་པའི་ཆོས་ཉིད་བྱང་
ཆུབ་ཀྱི་སེམས་སུ་འདུས་ལ། ཀུན་རྫོབ་ཏུ་དེ་གསུམ་རྣམ་པར་དག་པ་ནི། སྐུ་
གསུམ་དུ་འགྱུར་བས་རྣལ་འབྱོར་པས་བདག་གི་གཟུང་འཛིན་གྱི་རྟོག་པ་དམ་པོ་
མདུད་པ་དགྲོལ་ཞིང་། ཕྱི་གཟུང་བའི་ཡུལ་དམིགས་པར་བྱ་བ་ནི་སྟོང་པ་ཉིད་
ནང་འཛིན་པའི་ལོག་པར་རྟོག་པར་དམིགས་པར་བྱེད་པ་པ་ནི་བདག་མེད་པར་
དྲན་པ། ཡེ་ཤེས་ཀྱི་ཚོགས་སྟོང་པ་ཉིད་བྱང་ཆུབ་ཀྱི་སེམས་བདེ་བ་ཉིད་ལས།
གཞན་མེད་ན་ཡང་ཡང་དག་པའི་ཀུན་རྫོབ་རྫོགས་པ་ཆེན་པོའི་དཀྱིལ་འཁོར་དུ།
དྲན་པའི་ཡེ་ཤེས་ནི་དཔལ་ཀུན་ཏུ་བཟང་པོ། ཆོས་ཉིད་སྟོང་་པ་ཉིད་ནི་ཡུམ་
ཀུན་ཏུ་བཟང་མོ། ཕུང་པོ་ཁམས་དང་སྐྱེ་མཆེད་དང་སྣོད་དང་བཅུད་དང་།
རྒྱུད་ཀྱིས་བསྡུས་པ་ཐམས་ཅད་ནི། ངོ་མཚར་སྐུ་གསུང་ཐུགས་ཡོན་ཏན་འཕྲིན་་
ལས་ཀྱི་དཀྱིལ་འཁོར་ཉིད་དུ་བལྟ་བར་བྱའོ། །ཞེས་བྱའོ། །དེ་ལྟར་འཇིག་རྟེན་
དྲུག་གི་ཕྱོགས་བཅུ་མཐའ་ཡས་པར། ཐུབ་པ་དྲུག་གི་སྤྲུལ་པ་གྲངས་མེད་པར་་་་
འཕྲོ་བ་དང་། སྤྲུལ་པའི་དེ་བཞིན་གཤེགས་པ་དེ་དག་ཐམས་ཅད་ཀྱིས་གསུང་་་
བའི་དམ་པའི་ཆོས་དེ་དག་ཐམས་ཅད་ཀྱང་། དཔལ་གསང་བའི་སྙིང་པོའི་་་་་
ལེའུ་གསུམ་པར་འདུས་སྟེ་ལེའུ་གསུམ་པའི་དོན་ཡང་ཚིགས་སུ་བཅད་པ་བཞི་པོ་དེ་

〔594〕 I1PD958880594.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དག་དུ་འདུས་པར་དེ་བཞིན་གཤེགས་པ་ཐམས་ཅད་ཀྱིས་མཁྱེན་ཏོ་ཞེས་བྱའོ། །
གཞན་དག་ན་རེ་ཆོས་ཉིད་མཉམ་པ་ཆེན་པོའི་ངང་ཉིད་ལས། །ཉིད་ཅེས་བྱ་བའི་
ཚིག་གི་དོན་ནི། མཉམ་པ་ཆེན་པོའི་དོན་དང་འགལ་ལོ། །དེ་ལྟར་ཡིན་གྱིས་་
ཀྱང་། དེ་ཉིད་ཅེས་བྱ་བ་དེ་ཉིད་བདག་ཉིད་ཆེན་པོ་ཐབས་ཆེན་པོ་ཐམས་ཅད་་
ནས་ཐམས་ཅད་དུ་དབྱེར་མེད་པ་ལ་དགོངས་པ་ཡིན་ནོ། །དཔལ་གསང་བའི་
སྙིང་པོ་དེ་ཁོ་ན་ཉིད་ངེས་པ་ལས། འཁོར་བ་དང་མྱ་ངན་ལས་འདས་པའི་ཆོས་
ཐམས་ཅད་དོན་དམ་པར་ནི་ཆོས་ཉིད་བྱང་ཆུབ་སེམས་སུ་འདུས་ལ། དོན་དམ་
པའི་ཀུན་རྫོབ་ཏུ་རང་བཞིན་རྫོགས་པ་ཆེན་པོའི་དཀྱིལ་འཁོར་དུ་གཏན་ལ་ཕབ་
པའི་ལེའུ། སློབ་དཔོན་ཉི་མའི་སེང་གེ་འོད་ཀྱིས་མཛད་པའི་འགྲེལ་པ་ལས།
སྤྲུལ་པའི་དེ་བཞིན་གཤེགས་པས་གསུངས་པའི་ལེའུ་རྣམ་པར་བཤད་པའི་དོན་ཇི་་
སྙེད་པ་རྫོགས་སོ།། །།
༄༅། །གསང་བ་སྙིང་པོའི་རྒྱ་ཆེར་འགྲེལ་གྱི་སྨད་ལེའུ་བཞི་པ་མན་ཆད་དང་། རྨི་ལམ་
སྟོན་པ་གསུམ་གྲོལ་ལམ་སྟོན་པ་སྐྱེད་རྫོགས་ཀྱི་སྐོར་བཅུ་གསུམ་བཞུགས། ༄༅༅། །དེ་
ལྟར་དཔལ་གསང་བའི་སྙིང་པོ་ལས། ལེའུ་དང་པོའི་དོན་ནི་རང་བཞིན་རྫོགས་
པ་ཆེན་པོའི་དཀྱིལ་འཁོར་ཡང་དག་པར་སྡུད་པར་མཛད་པའི་སྡུད་པ་པོས་་
གསུངས་པ་ལ། ལེའུ་གཉིས་པས་ནི་གསང་སྔགས་རྡོ་རྗེའི་ཐེག་པ་ཨ་ཏི་ཡོ་གའི་་
གསུངས་ཆོས་རང་བཞིན་རྫོགས་པ་ཆེན་པོའི་དཀྱིལ་འཁོར་དུ་གཏན་ལ་ཕབ་ནས། གསུམ་པས་སྤྲུལ་པའི་དེ་བཞིན་གཤེགས་པས་གསུངས་པའི་མདོའི་ཐེག་པ་ཆེན་པོ་་
ཐམས་ཅད་རྣམ་པར་ཤེས་པའི་ཚོགས་བརྒྱད་སྐུ་གསུམ་དུ་གཏན་ལ་ཕབ་པའོ། །
ཡང་ཐུགས་བརྩེ་བ་ཆེན་པོ་དང་ལྡན་པའི་སངས་རྒྱས་བཅོམ་ལྡན་འདས། གསང་

〔595〕 I1PD958880595.jpg
སྔགས་རྡོ་རྗེའི་ཐེག་པ་མ་ཧཱ་ཡོ་གའི་ཆོས་ཐམས་ཅད་བསྟན་ཅིང་བཤད་པར་བཞེད་
དེ༑ ཡོངས་སུ་རྫོགས་པ་ཆེན་པོའི་ཏིང་ངེ་འཛིན་གྱིས་ཡེ་ཤེས་ཐམས་ཅད་འདུས་
པའི་སྐུར་ཡུད་ཙམ་གྱིས་ཏིང་ངེ་འཛིན་གྱིས། དཔལ་ཀུན་ཏུ་བཟང་པོ་མངོན་དུ་་
བྱས་ནས། གནས་དང་གདན་བསྐྱེད་ལ། ལེའུ་གཉིས་པ་བྱང་ཆུབ་སེམས་ཀྱི་
ལེའུ་ལས། བྱང་ཆུབ་སེམས་བསྒོམ་པར་བྱ་བའི་ཕྱིར་ཆོ་ག་དང་པོ་ལས།
གཉིས་པ་རང་གི་སེམས་ཀྱི་ངོ་བོ་སྐྱེ་བ་མེད་པ་ཨའི་འཕྲོ་འདུས་ཐབས་དང་ཤེས་
རབ་ཉི་ཟླ་བརྩེགས་མ་ཡེ་ཤེས་ཀྱི་ངོ་བོ་བསྒོམས་ནས། དེ་ལ་ཡིག་འབྲུ་གཏན་ལ་
དབབ་པའི་དོན་བསྟན་པར་བྱ་བ་དང་། གསང་བའི་བྷ་གར་ལྷག་པའི་བྱང་ཆུབ་
སེམས་ཉི་ཟླའི་དཀྱིལ་འཁོར་ལ། རྡོ་རྗེ་ཆོ་ག་གཉིས་པའི་དོན་བསྟན་པས།
ཆོས་ཐམས་ཅད་མིང་གི་ཐ་སྙད་ཙམ་དུ་གནས་ལ། མིང་གི་ཐ་སྙད་ཡིག་འབྲུ་ཡང་
ཡེ་ནས་སངས་རྒྱས་པའི་དཀྱིལ་འཁོར་དུ་བསྟན་པའི་ཕྱིར། དེ་ནས་ཞེས་བྱ་བ་ལ་
སོགས་པའི་ལེའུ་བཞི་པ་ཕྲེང་བ་བཀོད་པའི་ལེའུ་གསུངས་ཏེ། དེ་ནས་ཞེས་པ་ནི་
བཤད་ཟིན་ཏོ། །དེ་བཞིན་གཤེགས་པ་ཐམས་ཅད་ཅེས་བྱ་བ་ནི། རིགས་ཆེན་
པོ་ལྔ་ནི་སྤྱིར་དཔལ་ཀུན་ཏུ་བཟང་པོ་ཉིད་དོ། །དགོངས་པ་གཅིག་ཏུ་གྱུར་ནས་་
ཞེས་པ། ཡུལ་ཆོས་ཉིད་བྱང་ཆུབ་སེམས་ཆོས་ཀྱི་དབྱིངས་ཀྱི་ཡེ་ཤེས་སུ་ཤེས་པའོ།།
མཉམ་པ་ཆེན་པོའི་ཚུལ་ཞེས་པ། དོན་དམ་པར་སྐྱེ་བ་མེད་པར་མཉམ་པའི་ཚུལ་
དེ་བཞིན་ཉིད་ལ་སོགས་པ་བཅུ་གཅིག་སྟེ་དེ་ཡང་གང་ཞེ་ན། དེ་བཞིན་ཉིད་དང་།
སྟོང་པ་ཉིད་དང་། ཆོས་ཀྱི་དབྱིངས་དང་། མཚན་ཉིད་མེད་པ་དང་།
དམིགས་སུ་མེད་པ་དང་། གཟུང་དུ་མེད་པ་དང་། སྨོན་པ་མེད་པ་དང་།
ཡེ་ནས་མྱ་ངན་ལས་འདས་པ་ཡིན་པ་དང་། ནམ་མཁའ་ཉིད་ལ་ཡང་མཚན་ཉིད་
མེད་པའོ། །དེ་ལྟར་ཆོས་ཐམས་ཅད་དོན་དམ་པར་ནམ་མཁའ་ལྟ་བུའི་ངོ་བོ་ཉིད་

〔596〕 I1PD958880596.jpg
དཔལ་གསང་བའི་སྙིང་པོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དུ་ཡིན་ཡང་། དོན་དམ་པའི་ཀུན་རྫོབ་ཏུ་མཉམ་པ་ཆེན་པོའི་ཚུལ་དེ་དང་མཐུན་
པའི་རང་བཞིན་རྫོགས་པ་ཆེན་པོའི་དཀྱིལ་འཁོར། རྡོ་རྗེ་དབྱིངས་སུ་ཆོས་ཐམས་
ཅད་ཡེ་ནས་སངས་རྒྱས་པའི་ཏིང་ངེ་འཛིན་ལས་མི་གཡོ་བར། བཞུགས་བཞིན་
དུ་ཡང་། ཀུན་རྫོབ་ཏུ་ཆོས་ཐམས་ཅད་ཡི་གེ་འདུས་པའི་ངོ་བོ་མིང་གི་ཐ་སྙད་
ཙམ་དུ་གནས་པའི། ཡི་གེ་ཕྲེང་བའི་འཁོར་ལོ་ཞེས་བྱ་བའི་འདི་སྐུ་དང་གསུང་
དང་ཐུགས་རྡོ་རྗེ་ལས་བྱུང་ངོ་། །ཞེས་བྱའོ། །དེ་ཡང་དོན་དམ་པར་ནི་ཆོས་
ཉིད་བྱང་ཆུབ་ཀྱི་སེམས་ཀྱི་རྒྱུའམ་ཚུལ་དེ་བཞིན་ཉིད་ལ་སོགས་པ་བཅུར་སངས་
རྒྱས་ལ། དོན་དམ་པའི་ཀུན་རྫོབ་ཏུ་རང་བཞིན་རྫོགས་པ་ཆེན་པོའི་དཀྱིལ་
འཁོར་དུ་ཡེ་ནས་སངས་རྒྱས་ཏེ། སེམས་ཙམ་པའི་རྣལ་འབྱོར་པ་ལྟར་སེམས་
པའི་དཀྱིལ་འཁོར་སྤྱན་དྲངས་ནས་བཞུགས་སུ་གསོལ་བ་ལྟ་བུ་མ་ཡིན་གྱི། དོན་
དམ་པར་ཡེ་ནས་སངས་རྒྱས་པའི་ཏིང་ངེ་འཛིན་ལས་མི་གཡོ་བར་བཞུགས་ཞེས་
བྱའོ༑ །དེ་ཡི་གེ་ཕྲེང་བའི་འཁོར་ལོ་ཞེས་བྱ་བ་ནི། ཨ་ཡིག་དང་ཀ་ཡིག་དེ་
དག་ཀྱང་ཕྲེང་བའི་ཚུལ་དུ་འཁོར་ལོ་ལྟ་བུར་ཟླུམ་པོར་བཀོད་པ་དང་། འཁོར་ལོ་
ལ་བཀོད་པའི་ཕྱིར་རོ། །དེ་ཡང་གང་ཞེ་ན། རབ་ཏུ་བརྟན་འགྱུར་ཞེས་བྱ་བ་
ལ་སོགས་ཏེ། སྐྱེ་བ་མེད་པའི་ངོ་བོ་ཡེ་ཤེས་ཐམས་ཅད་འབྱུང་བའི་རྒྱུ། དེ་
བཞིན་གཤེགས་པ་དང་བྱང་ཆུབ་སེམས་དཔའ་ཐམས་ཅད་ཀྱི་སྐྱེ་གནས། སྔགས་
འཆང་དང་ཏིང་ངེ་འཛིན་ཐམས་ཅད་ཀྱི་སྐྱབས་དང་རྟེན་དང་གླིང་། སྟོང་པ་
ཆེན་པོ་དང་རྒྱུ་མཐུན་པའི་སྒྲ་ཡིག་དང་པོ་ཨ་དེ་ལ་ནི། རབ་ཏུ་བརྟན་འགྱུར་
ཞེས་བྱའོ། །ཅིའི་ཕྱིར་ཞེ་ན། འཕེལ་འགྲིབ་དང་སྐྱེ་འཇིག་མེད་པའི་ཕྱིར་རོ། །
དེ་ཉིད་ཉོན་མོངས་པའི་རྡུལ་དང་བྲལ་ཞིང་དྲི་མ་གློ་བུར་པས་མ་གོས་པའི་ཕྱིར།
ཨ་དཀར་ཞེས་བྱ་སྟེ་ཅིའི་ཕྱིར་ཞེ་ན། བྱང་ཆུབ་སེམས་ཀྱི་རང་བཞིན་ཉིད་ཁོ་ན་

〔597〕 I1PD958880597.jpg
བས་སོ། །ལས་ཞེས་བྱ་བའི་ཚིག་གི་དོན་ནི། ལྷག་མ་དང་བཅས་པ་སྟེ། དེ་
ལས་ཅི་ཞེ་ན། སྤྲོ་ཞེས་བྱ་བའི་ཚིག་སྟེ། གང་ལས་སྤྲོ། རབ་ཏུ་བརྟན་པའི་
ཨ་དཀར་པོ་ལས་སྤྲོ། གང་རྣམས་སྤྲོ་ཞེ་ན། ཤིན་ཏུ་ཕྲ་བའི་དུས་ན། ཨ་
རྣམས་སྤྲོ། གར་སྤྲོ་ཞེ་ན། ཕྱོགས་བཅུའི་འཇིག་རྟེན་གྱི་ཁམས་སུ་སྤྲོ། མང་
ཉུང་གི་ཚད་ཅི་ཙམ་ཞེ་ན། ཕྱོགས་བཅུའི་འཇིག་རྟེན་གྱི་ཁམས་གང་བར་སྤྲོ།
སྤྲོས་པས་ཅིར་འགྱུར་ཞེ་ན། ཕྱོགས་བཅུའི་འཇིག་རྟེན་གྱི་ཁམས་གང་བར་འགྱུར་
ཞིང་། གསལ་བར་གྱུར་ནས་ཞེས་བྱའོ། །དེ་ལྟར་སྤྲོས་ཀྱང་། འཕེལ་བ་
མེད་ལ། བསྡུས་ཀྱང་འགྲིབ་པ་མེད་དོ། །ཅིའི་ཕྱིར་ཞེ་ན། སྐྱེ་འཇིག་མེད་
པའི་ཕྱིར། འཕེལ་འགྲིབ་མེད་དོ་ཞེས་བྱའོ། །རྣམས་ཀྱི་སྒྲ་དེ་ཡང་གང་ཞེ་ན།
ཨ་ཨཱ་ཨི་ཨཱི་ཨུ་ཨཱུ་ཨེ་ཨི་ཨོ་ཨོ་ ཨཾ་ཨཿ ཡེ་ཤེས་ཀྱི་སྐུ་ལ་ཐུན་མོང་དང་ཐུན་མོང་མ་ཡིན་
པའི་མཚན་དང་དཔེ་བྱད་ཡོངས་སུ་རྫོགས་པར་བྱ་བའི་ཕྱིར། མ་ནིང་གི་ཡི་གེ།
རྀ་རཱྀ་ལྀ་ལཱྀ་རྣམས་ཀྱང་བཀོད་དེ། འདི་དག་ནི་རྣམ་པར་སྨིན་པའི་ཟླ་བ་ལ།
གཡས་ནས་བསྐོར་བའི་རིམ་པ་བཅུ་དྲུག་དང་། གཡོན་ནས་བསྐོར་བའི་རིམ་པ་
བཅུ་དྲུག་དང་། ཀ་བ་བཅུ་དྲུག་དང་ལྡན་པར་བསྒོམ་མོ། །ཡང་ཟླ་བའི་
དབུས་ཀྱི་གཞི་མོ་ཨ་དེ་ཉིད་ལས། མིང་ཐ་སྙད་དུ་འདོགས་པའི་ཡི་གེ་ཚོགས་ཀ་
ལ་སོགས་པ་སུམ་ཅུ་རྩ་བཞི་པོ་རྣམས་སྤྲོ་ཞིང་བསྡུ་བར་བྱ་བ་ཡང་སྒྲ་ཡིག་གི་རིམ་པ་
ཇི་ལྟ་བ་བཞིན་བྱས་པས། འཇིག་རྟེན་དྲུག་གི་ཕྱོགས་བཅུར་ཁྱབ་ནས། དེ་ན་
གནས་པའི་སེམས་ཅན་གྱི་དོན་བྱས་ནས། སླར་འདུས་པ་ལས་ཉི་མའི་དཀྱིལ་
འཁོར་གྱི་ཐོག་ན་ཀྵ་མདོག་དཀར་པོ་མགོ་ཡར་འགྲེང་བའི་ཐ་མ་ཀ་ཡིག་གིས་བསྐོར་
བ་སྟེ། དེ་ལ་གསལ་བ་ཞེས་བྱ་བ་ནི། ཁ་དོག་ཡིན་ཏེ་སངས་རྒྱས་པའི་ངོ་བོ་
ལས༑ ལྷ་རྣམས་ཀྱང་ཁ་དོག་དེ་བཞིན་ནོ། །འབར་བ་ནི་འོད་ཟེར་ཏེ།

〔598〕 I1PD958880598.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
འཕྲོ་བ་དང་འདུལ་བའི་ངང་ཚུལ་ཅན་ནོ། །ཨ་ཡིག་དང་ཀ་ཡིག་དེ་དག་ནི་ཐུན་
མོང་དང་ཐུན་མོང་མ་ཡིན་པའི་མཚན་དང་དཔེ་བྱད་དུ་ལྡན་ཞིང་ལྷ་དང་ལྷ་མོ་་་་་
སེམས་དཔའ་དང་སེམས་མའི་རང་བཞིན་ཏེ། ཅིའི་ཕྱིར་ཞེ་ན། དེ་ལྟར་ཡང་
འདིའི་རྒྱུད་ཕྱི་མ་ལས་ཀྱང་། ཨ་ཡིས་བོ་དེ་རབ་ཏུ་བསྡུས་ཞེས་བྱ་བ་གསུངས་་་་
པའི་ཕྱིར་རོ། །འདི་ནི་ཞེས་བྱ་བའི་དོན་ཏོ། །རང་གི་སེམས་ཀྱི་ངོ་བོ་ཡེ་ཤེས་་
ཀྱི་ཡིག་འབྲུའི་ཡོན་ཏན་བསྟན་པ་དང་། རྡོ་རྗེ་ཆོ་ག་ཕྱི་མའི་དོན་བསྟན་པ་ཡིན་
ཏེ༑ དང་པོ་ཡེ་ཤེས་ཀྱི་ཡིག་འབྲུའི་འཕྲོ་འདུ་འདི་ལྟ་བུ་འདི་ནི། དེ་བཞིན་་་་
གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཡོན་ཏན་འཕྲིན་ལས། རྡོ་་
རྗེ་དངོས་གྲུབ་ལ་ཐམས་ཅད་འབྱུང་བའི་རྒྱུ་ཡིན་ནོ། །ཞེས་བྱ་སྟེ། གཞན་གྱི་
རྒྱུད་ལས་མ་བྱུང་ཞིང་རང་གི་རྒྱུད་ལས་བྱུང་བའི་ཕྱིར། དངོས་ཀྱིས་གྲུབ་པའོ། །
རྡོ་རྗེ་ལྟ་བུའི་དངོས་གྲུབ་གྲུབ་པས། རྡོ་རྗེ་དངོས་གྲུབ་སྟེ། འགྱུར་བ་མེད་པའི་
ཡེ་ཤེས་ཀྱི་འཕྲོ་འདུས། སྒྲིབ་པའི་དྲི་མའི་བག་ཆགས་ཐམས་ཅད་སྲེག་ཅིང་ཐལ་
བར་བྱེད་པའི་ཕྱིར་རོ། །དེ་ནི་འོད་ཀྱི་གོང་བུ་ལས་ཧཱུཾ་ངོ་། །ཧཱུཾ་ལས་དང་པོའི་་
རྡོ་རྗེའོ། །སྐྱེ་འཇིག་དང་འཕེལ་འགྲིབ་མེད་པའི་འབྲས་བུ་ཐམས་ཅད་འབྱིན་
པའི་ཕྱིར་ནི། བརྟན་འབྱུང་ངོ་། །གོང་དུ་གསུངས་པའི་དེ་ལྟ་བུ་དེ་ནི། ཡེ་
ཤེས་ཐམས་ཅད་ཀྱི་འབྱུང་གནས་ཀྱི་རྒྱུ་ཡིན་པའི་ཕྱིར། ཡེ་ཤེས་རྒྱུ་ཡིན་ནོ་ཞེས་
བྱ་སྟེ། འཇིག་པ་མེད་པའི་དཔལ་ཀུན་ཏུ་བཟང་པོ་སྐྱེད་པའི་རྒྱུའི་ཡེ་ཤེས་ཡིན་ནོ།
ཞེས་བྱ་སྟེ། དེས་ནི་དཔལ་ཀུན་ཏུ་བཟང་པོའི་སྐུ་ཕྱག་རྒྱ་ཆེན་པོར་འགྱུར་བར་
ཤེས་པར་བྱའོ། །དེ་དག་གི་དོན་ནི་འདི་ལྟ་སྟེ། དང་པོ་མཉམ་པ་ཆེན་པོ་རྡོ་རྗེ་
དབྱིངས་ཀྱི་རང་བཞིན་སྟོང་པ་ཆེན་པོར་བསྒོམ་པ་དང་། དེ་ཁོ་ན་ཉིད་ལས་མ་་
འཕྲོས་པར་རང་གི་སེམས་ཀྱི་ངོ་བོ་མི་སྐྱེ་ཞིང་མི་འཇིག་པའི་རང་བཞིན་རབ་ཏུ་་

〔599〕 I1PD958880599.jpg
བརྟན་པའི་ཨ་ཡིག་དང་། དེ་འཕྲོ་འདུ་མཐར་ཐུག་པ་ལས། འཇིག་རྟེན་དྲུག་
གི་ཕྱོགས་བཅུ་ཐམས་ཅད་གཡོས་ནས། དེ་ན་གནས་པའི་སེམས་ཅན་གྱི་དོན་་་་་
བྱས་པ་དང་། སླར་འདུས་པ་ལས་ཟླ་བའི་དཀྱིལ་འཁོར་གང་ཞིང་རྒྱས་པ། ཨ་
ཡིག་གཉིས་འགྱུར་ལ་ཀ་བ་བཅུ་དྲུག་དང་ལྡན་པ་དང་། ཡང་ཨ་ཡིག་དེ་ལས།
མིང་གི་ཡི་གེ་རྣམས་འཕྲོས་པས། དེའི་འཕྲོ་འདུ་ལས། ཉི་མའི་དཀྱིལ་འཁོར་
ཐ་མ་ཀ་ཡིག་གིས་བསྐོར་བ་སྟེ། དེ་ལྟར་ཐབས་དང་ཤེས་རབ་དང་རྒྱ་ཆེ་བའི་་་་
བསོད་ནམས་དང་ཡེ་ཤེས་ཀྱི་ཚོགས་ཀྱི་རང་བཞིན་ཉི་ཟླ་བརྩེགས་མ་དང་། དེ་་་
ལྟར་འོད་དུ་ཞུ་བ་ལས་འོད་ཀྱི་གོང་བུ་དང་། ཧཱུཾ་དང་ཧཱུཾ་ལས། ཤིན་ཏུ་དཀར་་
ལ་དམར་བའི་དང་པོ་རྡོ་རྗེ་དང་། རྡོ་རྗེ་ལས་སྐུ་གསུང་ཐུགས་ཡོན་ཏན་འཕྲིན་
ལས་ཀྱི་དངོས་གྲུབ་ཀྱི་འཕྲོ་འདུས་བརྟན་པར་བྱས་ཤིང་། མ་ཧ་བཛྲ་ད་རོ་ཧཾ་
ཞེས་བརྗོད་པས། དཔལ་ཀུན་ཏུ་བཟང་པོའི་སྐུ་ཕྱག་རྒྱ་ཆེན་པོར་གྱུར་ཏེ།
ཡུམ་ཡང་མྱུ་གུ་དང་གྲིབ་མའི་ཚུལ་དུ་བསྐྱེད་དེ། དེ་ལྟར་ཆོ་ག་ལྔ་ཉེ་བའི་བསྙེན་
པ་དང་ལྡན་པར་ཤེས་པར་བྱའོ། །དེ་ཡང་ཡབ་ཡུམ་ཐབས་དང་ཤེས་རབ་རོལ་་་
པའི་གསང་བའི་ཟླ་བ་ལ། བྱང་ཆུབ་ཀྱི་སེམས་ཀྱི་ཡིག་འབྲུ་བཞི་བཅུ་རྩ་གཉིས་སུ་
གྱུར་ཏེ། ཡིག་འབྲུ་དེ་དག་ཀྱང་གང་ཞེ་ན། ཨ་ནས་ཀྵའི་བར་དང་། ཨི་ནས་
ཨོའི་བར་དུ་ཤེས་པར་བྱའོ། །དེ་ཡང་འདི་དག་ཕྱུང་ངོ་ཞེས་བྱ་བ་ནི། གསང་
བའི་བྷ་ག་ལ་གནས་པའོ། །དེ་ཡང་ཡིད་དང་ཆོས་ཀྱི་གསང་གནས་ནས་བྱུང་བའི་
ཕྱིར༑ ཨ་དང་ཀྵ་གཉིས་དབུ་དང་ཞབས་ན་བཞུགས་པ་ཡིན་ནོ། །དེ་ལྟར་ཡེ་
ཤེས་ཀྱི་ཡིག་འབྲུ་འཕྲོ་བ་དང་འདུ་བའི་ཆོ་འཕྲུལ་ཕྱོགས་བཞི་དང་མཐའ་དབུས་ཕྱི་
ནང་གི་འཇིག་རྟེན་གཡོས་པའི་ཡེ་ཤེས་ཀྱི་བྱིན་རླབས་ཀྱིས། ཆོས་ཐམས་ཅད་་
མིང་གི་མཚན་ཉིད་ཙམ་དུ་གྱུར་ཏོ་ཞེས་བྱའོ། །དེ་ལྟར་ཡིག་འབྲུ་གཏན་ལ་དབབ་

〔600〕 I1PD958880600.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། .
པ་དང་། དེ་དག་བྱིན་རླབས་སུ་བཅས་པ་གསུངས་ནས། དེ་ནི་ཡེ་ཤེས་ཀྱི་་
ཡིག་འབྲུ་དེ་དག་ཆེ་བའི་ཡོན་ཏན་དུ་བཅས་པར་གསུངས་པ། ཨ་ནི་སྟོང་དང་མི་
སྟོང་པའི་ཞེས་བྱ་བ་ལ་སོགས་པ་སྟེ། དེ་ལ་ཡི་གེ་ཨའི་སྒྲས་ནི་སྟོང་པ་ཁོ་ནའོ་ཞེས་
སྨྲས་ཏེ། དཔལ་དེ་ཉིད་འདུས་པའི་རྒྱུད་ལས་ཀྱང་། ཨ་ཞེས་བྱ་བས་ཆོས་་་
རྣམས་ཀྱི། སྐྱེ་བ་མེད་པའི་དགོངས་པའོ་ཞེས་གསུངས་ཏེ། སྟོང་པ་ཆེན་པོའི་
སྒྲ་ཡིན་ཞེ་ན། དེ་ལྟར་སྟོང་པ་ཁོ་ན་ཡང་མ་ཡིན་ཏེ། ཐམས་ཅད་འབྱུང་བའི་་
རྒྱུར་གྱུར་པ་ཡང་ཡིན་ཏེ། སྐྱེ་བ་མེད་པ་ལས་སྐྱེ་བའི་ཆོ་འཕྲུལ་སྣ་ཚོགས་པ་
འབྱུང་བའི་ཕྱིར་རོ། །འོ་ན་དེ་ལྟར་མི་སྟོང་པ་ཞིག་ཡིན་ནམ་ཞེ་ན། མི་སྟོང་
པ་ཡང་མ་ཡིན་ཏེ། གདོད་ནས་མ་སྐྱེས་པའི་ཡུམ་ཤེས་རབ་ཀྱི་ཕ་རོལ་ཏུ་ཕྱིན་
པའི་ངོ་བོའོ། །དེ་ལྟར་ན་སྟོང་པ་དང་མི་སྟོང་པ་དེ་གཉིས་ཀྱི་དབུ་མ་ཙམ་དུ་ཤེ་
འམ་ཞེ་ན། དེ་ལྟར་མ་ཡིན་ཏེ། དབུ་མ་ཡང་དམིགས་སུ་ཡོད་པ་མ་ཡིན་ཞེས་
བྱའོ༑ །དབུ་མ་ཞེས་བྱ་བའི་དོན་དེ་ཉིད་ཀྱང་། གང་ཞེ་ན། སྤྲོས་པ་ཉེ་
བར་ཞི་བའི་མཐའ་བརྒྱད། འདི་ཉིད་ཀྱི་རྒྱུད་ཕྱི་མ་ལས་ཀྱང་གསུངས་པའི།
དེ་བཞིན་ཉིད་ལ་སོགས་པའི་བྱང་ཆུབ་སེམས་ཀྱི་རྒྱུ་བཅུ་ཐམ་པ་ཡིན་ཏེ། དེ་དག་
ཀྱང་གང་ཞེ་ན། དེ་བཞིན་ཉིད་དང་ཞེས་བྱ་བ་ལ་སོགས་པ་གསུངས་ཏེ། དེ་
བཞིན་ཉིད་དང་ཞེས་བྱ་བ་ནི། ཡེ་ནས་གནས་པ་མ་བཅོས་པའི་ཆོས་ཉིད་ལ་དེ་
བཞིན་ཉིད་ཅེས་བྱ་སྟེ། དེ་བཞིན་ཉིད་ཅེས་བྱ་བའི་ཐ་སྙད་དེ་ཙམ་གྱིས། རེག་
པར་མི་འགྱུར་བའི་ཕྱིར་དེ་ལ་ཡང་མི་གནས་པའོ། །སྟོང་པ་ཉིད་དང་ཞེས་བྱ་བ་
དང་། མུ་སྟེགས་ཀྱིས་བརྟགས་པའི་གང་ཟག་དང་། ཉན་ཐོས་ཀྱིས་བརྟགས་
པའི་ཆོས་ཐམས་ཅད་ཀྱིས་སྟོང་པ་ཉིད་དོ་ཞེས་བྱ་ན། དེ་ཙམ་ལ་ཡང་མི་གནས་ཏེ།
ཡང་དག་པའི་མཐའ་དང་ཞེས་བྱ། བདེ་བའི་མུ་སྟེགས་ཡང་དག་པའི་ཆོས་ཉིད་

〔601〕 I1PD958880601.jpg
གཞན་དུ་འགྱུར་བ་མེད་པ་ལ་བྱ་སྟེ། དེ་སྐད་དུ་བརྗོད་པ་དེས་ཀྱང་དོན་གྱི་ཐོག་་
ཏུ་མི་ཕེབས་པས་དེ་ཡང་མི་གནས་པའོ། །ཆོས་ཀྱི་དབྱིངས་དང་ཞེས་བྱ་བ།
ཆོས་རྣམས་ཀྱི་ཆོས་ཉིད་ཡང་དག་པ་ཅི་ལྟ་བ་བཞིན་དུ་རྟོགས་པ་ལས། སངས་
རྒྱས་ཀྱི་ཆེ་བའི་ཡོན་ཏན་ཐམས་ཅད་འབྱུང་བའི་རྒྱུར་གྱུར་པས་དབྱིངས་ཞེས་བྱ་
མོད་ཀྱི། དེས་ཀྱང་ཐོག་ཏུ་མི་ཕེབས་པའི་ཕྱིར་རོ། །དེ་ལ་ཡང་མི་གནས་པའོ། །
མཚན་ཉིད་མེད་པ་དང་ཞེས་བྱ་བ། དོན་དམ་པར་རང་གི་མཚན་ཉིད་བསམ་
གྱིས་མི་ཁྱབ་པར་བརྗོད་པ་ཐམས་ཅད་དང་། སྤྱིའི་མཚན་ཉིད་དབྱེར་མི་ཕྱེད་
པར་བསྟན་པ་ཐམས་ཅད་ཀྱང་། སྒྲོ་དང་སྐུར་བའི་རང་བཞིན་ཡིན་པས།
རང་དང་སྤྱིའི་མཚན་ཉིད་གཉི་ག་མེད་པས། མཚན་ཉིད་མེད་པ་ཞེས་ཐ་སྙད་དུ་
བྱ་མོད་ཀྱི། དེ་ལ་ཡང་མི་གནས་པའོ། །དམིགས་སུ་མེད་པ་དང་ཞེས་བྱ་བ།
དམིགས་པར་བྱ་བའི་ཡུལ་དང་། དམིགས་པར་བྱེད་པའི་སེམས་གཉི་ག་ཡེ་ནས་
མ་སྐྱེས་པ་དེ། རང་བཞིན་གྱིས་འོད་གསལ་བ་ཡིན་པ་ལ། དམིགས་སུ་མེད་་་
ཅེས་བརྗོད་པ་ཡང་འགལ་ཏེ། དེ་ཙམ་ལ་ཡང་མི་གནས་པའོ། །གཟུང་དུ་མེད་
པ་དང་ཞེས་པ། གཟུང་བར་བྱ་བའི་ཡུལ་ཉིད་ཐོག་མ་ནས་འཛིན་པར་འཁྲུལ་པ་
ལས༑ ལོགས་ཤིག་ན་ཡུལ་མེད་ལ། གཟུང་དུ་མེད་དོ་ཞེས་བྱ་བའི་ཐ་སྙད་
ཀྱང་སྒྲོས་བཏགས་པ་ཡིན་ཏེ། དེ་ལ་འང་མི་གནས་པའོ། །སྨོན་པ་མེད་པ་་་་་
དང་ཞེས་བྱ་བ། སྨོན་པར་བྱ་བའི་ཡུལ་མྱ་ངན་ལས་འདས་པ་དང་དབྱིངས་ཞེས་
བྱ་བ། དེ་ཡང་སྔོན་ནས་རང་བཞིན་མེད་པ་ཡིན་པས། དེ་ལ་སྨོན་པ་མེད་
པའི་སེམས་ཀྱང་རང་བཞིན་མེད་དེ། འཕྲལ་ལ་སྨོན་པ་སྤང་དུ་མེད་པའི་ཕྱིར་དེ་
ལ་ཡང་མི་གནས་པའི་ཕྱིར་རོ། །ཡེ་ནས་མྱ་ངན་ལས་འདས་པ་ཡིན་པ་དང་ཞེས་
པ༑ ཆོས་ཐམས་ཅད་རང་བཞིན་གྱིས་མྱ་ངན་ལས་འདས་པ་ཡིན་པ་ལ། ད་་་་

〔602〕 I1PD958880602.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
བཟོད་མྱ་ངན་ལས་འདས་པ་ཡིན་ཞེས་བྱ་བ་དེ་ཡང་སྒྲོ་བཏགས་པའི་ངོ་བོ་ཡིན་པས།
དེ་ལ་ཡང་མི་གནས་པའོ། །ཆོས་ཐམས་ཅད་ནི་ནམ་མཁའ་ལྟ་བུའི་མཚན་ཉིད་་་
དང་ཞེས་བྱ་བ་དང་། དེ་ལྟར་གོང་དུ་སྨོས་པའི་དབུ་མའི་དོན་དགུ་པོ་དེ་དག་་་
ཐམས་ཅད། སྤྱིའི་མཚན་ཉིད་ཀྱང་དབུ་མའི་དོན་བཅུ་པོ་ནམ་མཁའ་ལྟ་བུའི་
དོན་འདིར་འདུས་ཏེ། ནམ་མཁའ་ནི་མཚན་ཉིད་མེད་པའི་མཚན་ཉིད་ཅན་ཡིན་
པའི་ཕྱིར། ནམ་མཁའི་མཚན་ཉིད་ཀྱིས་ཀྱང་དོན་དམ་པའི་ཐོག་ཏུ་མི་ཕེབས་ཏེ།
སྒྲོ་བཏགས་པ་ཡིན་པའི་ཕྱིར་དེ་ལ་འང་མི་གནས་པའོ། །ནམ་མཁའ་ཡང་མཚན་
ཉིད་མེད་པའོ་ཞེས་བྱ་བ་འདིས། དབུ་མ་བཅུ་པོ་ཉིད་ཀྱང་དམིགས་སུ་མེད་པར་
སྟོན་ཏེ། གོང་དུ་སྨོས་པའི་དབུ་མའི་དོན་དགུ་པོ་རྣམས་ནི། ནམ་མཁའི་མཚན་་
ཉིད་དུ་འདུས་ལ། ནམ་མཁའི་མཚན་ཉིད་ནི་ཡི་གེ་ཨའི་ནང་དུ་འདུས་ལ།
ཨའི་དོན་ནི་སྟོང་ཞེས་བྱ་འམ་མི་སྟོང་ཞེས་བྱ་བའི་མཐའ་གང་དུ་ཡང་དམིགས་
སུ་མེད་པ་ལྟ་ཅི་སྨོས་ཀྱི། དེ་གཉི་གའི་དབུ་མ་བྱ་བ་ངང་ཚུལ་ཅན་དུ་ཡང་།
དམིགས་སུ་ཡོད་པ་མ་ཡིན་ནོ། །དེ་ལྟ་བུའི་འཁོར་བའི་ཆོས། མིང་ཙམ་དུ་སྨྲ་
བའི་འདོད་པ་ཐམས་ཅད་དང་། རྣམ་པར་དག་པ་མྱ་ངན་ལས་འདས་པའི་
ཕྱོགས་བཅུ་དུས་བཞིའི་སངས་རྒྱས་ཀུན་ཡང་ཡི་གེ་སྒྲ་ཡིག་དང་ཀའི་ཡི་གེ་ཕྲེང་བ་
ཉིད་ལ་གནས་ཞེས་བྱའོ། །ཅིའི་ཕྱིར། ཨ་མི་སྟོང་པ་ཡིན་ཞེ་ན། ཨ་ཉིད་སྣ་
ཚོགས་པར་སྣང་བའི། །ཀ་ལ་སོགས་པ་བཞི་བཅུ་གཉིས། །སྒྲའི་མིང་གིས་
ཐམས་ཅད་བསྡུས། །མངོན་རྫོགས་རྒྱལ་པོར་དེ་ཉིད་ངེས་ཞེས་གསུངས་ཏེ།
དེ་ལ་ཨ་ཉིད་སྣ་ཚོགས་པར་སྣང་བའི་ཨ་ལ་སོགས་པ་བཅུ་གཉིས་དང་། མ་ནིང་
བཞི་དང་། ཀ་ལ་སོགས་པ་དེ་དག་ཀྱང་དབྱིབས་ཐ་དད་དེ། ཨ་ནི་གཞལ་
ཡས་ཁང་གི་སྒོ་འདྲ་བ་དང་། ཨཱ་ནི་སེང་གེའི་ཁ་འདྲ་བ་དང་། ཨི་ནི་གླང་པོ་

〔603〕 I1PD958880603.jpg
ཆེའི་སྣ་འདྲ་བ་དང་། ཨཱི་ནི་དབང་ཕྱུག་དབུ་འདྲ་བ་དང་། ཨུ་ནི་རྔ་མོའི་མགོ་
འདྲ་བ་དང་། ཨུ་ནི་ཤ་བའི་ཁ་འདྲ་བ་དང་། རྀ་ནི་བོང་བུའི་མགོ་འདྲ་བ་
དང་། ། ནི་སེང་གེའི་མགོ་འདྲ་བ་དང་། ལྀ་ནི་གླང་པོ་ཆེའི་ཐོད་ཁ་འདྲ་བ་
དང་། ལྷོ་ནི་དབང་ཕྱུག་ཁ་འདྲ་བ་དང་། ཨེ་ནི་དབང་ཕྱུག་ཁ་འདྲ་བ་དང་།
ཨི་ནི་རྨ་བྱའི་ཁ་འདྲ་བ་དང་། ཨོ་ནི་བྱི་ལའི་ཁ་འདྲ་བ་དང་། ཨོ་ནི་ཁྱིའི་ཁ་
འདྲ་བ་དང་། ཨཻ་ནི་རླུང་དང་སྤྲིན་དང་འདྲ་བ་དང་། ཨཿནི་སྟག་གི་ཁ་འདྲའོ་
ཞེས་བྱ་བ་ལ་སོགས་པ་གསུངས་ཏེ། དེ་ལྟར་ཨའི་ཁྱད་པར་སྣ་ཚོགས་པར་སྣང་
བའི་སྒྲའི་ཡི་གེ་དང་། མིང་གི་ཡི་གེ་ཀ་ལ་སོགས་པ་བཞི་བཅུ་གཉིས་ཀྱིས་ནི།
འཁོར་བ་དང་མྱ་ངན་ལས་འདས་པའི་ཆོས་ཐམས་ཅད་ཀྱི་ཐ་སྙད་དུ་བསྟན་པ་ཀུན་
ལ་ཡང་བསྡུས་ཤིང་གསལ་བར་བྱེད་པ་སྟེ། མཚན་ཡང་དག་པར་བརྗོད་པ་ལས་
ཀྱང་། ཨ་ནི་ཡིག་འབྲུ་ཀུན་གྱི་མཆོག །དོན་ཆེན་ཡི་གེ་དམ་པ་ཡིན་ཞེས་་་་་
གསུངས་ཏེ། དེ་ལ་ཡིག་འབྲུ་བཞི་བཅུ་རྩ་གཉིས་དོན་དམ་པའི་ཀུན་རྫོབ་ཏུ་ལྷ་་་
སུམ་ཅུ་རྩ་དྲུག་གི་ས་བོན་ནམ་རྒྱུར་ངེས་པའི་ཕྱིར། མངོན་རྫོགས་རྒྱལ་པོར་དེ་་་་
ཉིད་ངེས་ཞེས་བྱ་སྟེ། དེ་ལྟར་དེ་ཡན་ཆད་ཀྱིས་ནི། ཉི་ཟླ་བརྩེགས་མ་ལ་ཨ་་་་
ཡིག་དང་ཀ་ཡིག་ཏུ་བཅས་པ་བཀོད་པ་འོད་དུ་ཞུ་བ་ལས། འོད་ཀྱི་གོང་བུ་དང་
དེས་ལས་དང་པོ་དངོས་རྡོ་རྗེ་དང་། དེ་ལས་ཕྱོགས་བཅུ་དུས་བཞི་ཐམས་ཅད་ཀྱི་
ཚུལ་ཐམས་ཅད་སྤྱན་དྲངས་ནས་བཅུག་པས་དཔལ་ཀུན་ཏུ་བཟང་པོ་ཡབ་ཡུམ་དུ་་
བསྒོམས་ལ། ཡང་ཡུམ་གྱི་གསང་གནས་སུ་རྡོ་རྗེ་ཆོ་ག་བཞིས། ཐབས་དང་
ཤེས་རབ་དགྱེས་པའི་སྤྲིན་ལྷག་པའི་བྱང་ཆུབ་ཀྱི་སེམས་ཉི་ཟླའི་དཀྱིལ་འཁོར་ལ།
ཨ་ཡིག་དང་ཀ་ཡིག་བཞི་བཅུ་རྩ་གཉིས་བསྒོམས་ལ། དེའི་འཕྲོ་འདུ་ལས་གསལ་
བར་གྱུར་པ་དང་། སྤྲིན་དང་སྤྲིན་དུ་བྱེ་བ་ལྟར་ལྷ་བཞི་བཅུ་རྩ་གཉིས་སུ་བསྒོམ་

〔604〕 I1PD958880604.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་ཐ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
པར་བསྟན་པ་ཡིན་ནོ། །དེ་ལྟ་བུ་ཆེ་བའི་དཀྱིལ་འཁོར་དེ་ཉིད་ཀྱང་ཤིན་ཏུ་དམ་
པའི་ཕྱིར། ཨེ་མའོ་ངོ་མཚར་ཡ་མཚན་གྱི་ཞེས་གསུངས་ཏེ། ཨེ་མ་གང་ཡིན་པ་
ནི་ངོ་མཚར་རོ། །ངོ་མཚར་གང་ཡིན་པ་ནི་ཡ་མཚན་གྱིའོ་ཞེས་བྱའོ། །དེ་ལྟ་བུ་
དེས་ཅིའི་ཕྱིར་ཞེ་ན། འཕྲུལ་ཆེན་ཞེས་བྱ་བ་གསུངས་ཏེ། སྟོང་པའི་ཡི་གེ་ཨ་
མི་སྟོང་པའི་ཆོ་འཕྲུལ་ལྷ་བཞི་བཅུ་རྩ་གཉིས་ལ་སོགས་ཏེ། སྒྱུ་འཕྲུལ་བསྒྲུབ་པའི་
ཆོ་འཕྲུལ་སྣ་ཚོགས་དང་། ཐུན་མོང་དང་ཐུན་མོང་མ་ཡིན་པའི་དངོས་གྲུབ་དང་།
འཁོར་བའི་ཆོས་ཐམས་ཅད་ཀྱི། ཚིག་རྣམས་མ་ལུས་པ་ནི་འཛིན་པའི་གནས། །
མྱ་ངན་ལས་འདས་པའི་དོན་ཆེན་པོ་སྣ་ཚོགས་པ་ནི་སྨྲ་ཞིང་སྟོན་པར་བྱེད་པ་ཡང་།
ངོ་མཚར་ཡ་མཚན་རྨད་དུ་བྱུང་བའི་ཆོ་འཕྲུལ་ཆེན་པོ་ཁྱོད་ཡིན་ནོ་ཞེས་བྱའོ། །
བརྒལ་བ་སྒྲའི་ཐ་སྙད་ཀྱི་ཡི་གེ་ལས་སྣ་ཚོགས་པའི་དོན་འབྱུང་བ་ལ། བྱ་བ་
འགལ་ལོ། །ལན་དུ་དེ་འགལ་བ་མ་ཡིན་ཏེ། དངོས་པོ་མེད་པ་ནི་ཡི་གེ་ལ།
ཡི་གེའི་རང་བཞིན་ནི་སེམས་སོ། །ཅི་ལྟ་ཞེ་ན། སྟོང་ཕྲག་ཉི་ཤུ་པ་ལས་ཀྱང་།
རབ་འབྱོར་གལ་ཏེ་འདོད་པའི་ཁམས་དེ་བཞིན་དུ་གྱུར་ཏེ། མ་ནོར་བ་དང་།
གཞན་མ་ཡིན་པ་དང་། ཕྱིན་ཅི་མ་ལོག་པ་དང་། དེ་ཁོ་ན་དང་། ཡང་དག་
པ་དང་། བདེན་པ་དང་། ཅི་ལྟ་བ་བཞིན་དང་། རྟག་པ་དང་།
བརྟན་པ་དང་། ཐེར་ཟུག་དང་། མི་འགྱུར་བའི་ཆོས་ཅན་ཡིན་ལ། དངོས་
པོ་མེད་པ་མ་ཡིན་ན་ནི། ཐེག་པ་ཆེན་པོ་འདིས། ལྷ་དང་མི་དང་ལྷ་མ་ཡིན་དུ་
བཅས་པའི་འཇིག་རྟེན་ཟིལ་གྱིས་མནན་ནས། ངེས་པར་འབྱུང་བར་མི་འགྱུར་བ་
ཞིག་ན། རབ་འབྱོར་གང་གི་ཕྱིར་འདོད་པའི་ཁམས་ནི་རྟོགས་པ། བསྒྲུབ་
པའི་ཚིག་གིས་བསྟན་པ་སྟེ། དེ་ཐམས་ཅད་མི་རྟག་མི་བརྟན་ཞིང་ཐེར་ཟུག་མ་
ཡིན་ལ་འགྱུར་བའི་ཆོས་ཅན་ཏེ། དངོས་པོ་མེད་ཅིང་དངོས་པོ་མ་ཡིན་པས།

〔605〕 I1PD958880605.jpg
དེའི་ཕྱིར་ཐེག་པ་ཆེན་པོ་འདིས་ཀྱང་ལྷ་དང་མི་དང་ལྷ་མ་ཡིན་དུ་བཅས་པའི་
འཇིག་རྟེན་ཟིལ་གྱིས་མནན་ནས། ངེས་པར་འབྱུང་བར་འགྱུར་རོ་ཞེས་གསུངས་
པ་དེ་བཞིན་དུ། དངོས་པོ་མེད་པ་ནི་སེམས་མ་ཡིན་ལ། སེམས་ཀྱི་རང་བཞིན་
ཡི་གེ་མ་ཡིན་ན་ནི། སྔོན་གྱི་སངས་རྒྱས་རྣམས་ཀྱང་མངོན་པར་རྫོགས་པར་
སངས་རྒྱས་པར་མི་འགྱུར་ལ། ཕྱིས་དང་ད་ལྟའི་དུས་ཀྱི་སངས་རྒྱས་ཀྱང་མངོན་
པར་རྫོགས་པར་སངས་རྒྱས་པར་མི་འགྱུར་བ་ཞིག་ན། གང་གི་ཕྱིར་དངོས་
པོ་མེད་པ་ནི་སེམས་ཡིན་ལ། སེམས་ཀྱི་རང་བཞིན་ནི་ཡི་གེ་ཡིན་པས། །དེའི་
ཕྱིར་ཕྱོགས་བཅུ་དང་དུས་བཞིར་གཤེགས་པའི་ཡེ་ཤེས་སེམས་དཔའི་དཀྱིལ་འཁོར་
ཐམས་ཅད་ཀྱང་། སྟོང་པ་ཉིད་དང་རྒྱུ་མཐུན་པས། གདོད་མ་ནས་མ་སྐྱེས་་་
པའི་སེམས་ཀྱི་རང་བཞིན་ཡི་གེ་ལས་མངོན་པར་རྫོགས་པར་སངས་རྒྱས་ཞེས་བྱའོ། །
དེ་ལྟར་ཡང་སེམས་ཀྱི་རང་བཞིན་ནི་དངོས་པོ་བདག་ཏུ་ཡོད་པ་མ་ཡིན་པས་འཛིན་
པའི༑ བདག་དང་ལྡན་པ་མ་ཡིན་ཞིང་རྟག་ཆད་ཀྱི་མཐའ་གཉིས་དང་བྲལ་ཏེ།
དོན་དམ་པར་དབུ་མ་ཙམ་དུ་དམིགས་སུ་ཡོད་པ་མ་ཡིན་གྱིས་ཀྱང་། ཀུན་རྫོབ་
ཀྱི་བདེན་པ་ལ་གནས་པའི་སྒོ་ནས། དབྱིབས་ཏེ། སྒྲ་ཡིག་དང་ཀ་ཡིག་གི་
དབྱིབས་མི་མཐུན་པ་མང་པོ་ཨ་ལ་སོགས་པའི་གོང་དུ་གསུངས་པ་དང་། གཞན་
ཡང་ཀ་ནི་རུས་སྦལ་འདྲ་བ་དང་། ཁ་ནི་བོང་བུ་བསྒུས་པ་འདྲ་བ་དང་། ག་
གསང་འདྲ་བ་དང་། གྷ་ནི་བུམ་པ་འདྲ་བ་དང་། ང་ནི་ཀང་ཀའི་ཁ་འདྲ་
བ་དང་། ཙ་ནི་ཙ་ཤའི་ཁ་འདྲ་བ་དང་། ཚ་ནི་གདུགས་ཀྱི་དབྱིབས་འདྲ་བ་
དང་། ཛ་ནི་དྲ་བ་འདྲ་བ་དང་། ཛྷ་ནི་དྲ་བ་ཆེན་པོ་འདྲ་བ་དང་། ཉ་ནི་
སེམས་ཅན་བ་ཏའི་ཁ་འདྲ་བ་དང་། ཏ་ནི་འཛམ་བུ་ཏི་པ་འདྲ་བ་དང་། ཐ་
ནི་རི་དྭགས་ཐ་གུ་ཐུ་རའི་ཁ་འདྲ་བ་དང་། ད་ནི་མཁའ་འགྲོའི་ཁ་འདྲ་བ་དང་།

〔606〕 I1PD958880606.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དྷ་ནི་ངང་པའི་ཁ་འདྲ་བ་དང་། ན་ནི་སེམས་ཅན་ཏོ་ལའི་ཁ་འདྲ་བ་དང་།
ཊ་ནི་ཟ་བ་འདྲ་བ་དང་། ཋ་ནི་ཕ་བང་གི་མགོ་འདྲ་བ་དང་། ཌ་ནི་གནོད་
སྦྱིན་གྱི་མཆེ་བ་འདྲ་བ་དང་། ཌྷ་ནི་གཞུ་བརྡུངས་པ་འདྲ་བ་དང་། ཎ་ནི་མ་
ཧེའི་ཁའམ་མགོ་འདྲ་བ་དང་། པ་ནི་རི་རབ་ཀྱི་དབྱིབས་འདྲ་བ་དང་། ཕ་ནི་
ཁྲུང་ཁྲུང་གི་ཁ་འདྲ་བ་དང་བ་ནི་འདམ་བྱའི་ཁ་ཝ་་བ་དང་། བྷ་ནི་སེམས་ཅན་
ཁལ་ཅན་འདྲ་བ་དང་། མ་ནི་སྤེའུ་འདྲ་བ་དང་། ཡ་ནི་སེམས་ཅན་ཨོ་ཡོའི་ཁ་
དང་མགོ་འདྲ་བ་དང་། ཝ་ནི་རི་དྭགས་རི་དེ་ཁའི་ཁ་འདྲ་བ་དང་། ར་ནི་བྱ་
ལ་ཀུ་ཙིའི་ཁ་འདྲ་བ་དང་ལ་ནི་བྱ་རོག་ཤ་ལ་ཐེན་པ་འདྲ་བ་དང་། ཤ་ནི་རི་བོང་
འདྲ་བ་དང་། ཥ་ནི་སེམས་ཅན་ཤ་ཏ་འདྲ་བ་དང་། ས་ནི་སྤྱང་ཀི་འདྲ་བ་་
དང་། ཧ་ནི་སེམས་ཅན་ཧ་ར་འདྲ་བ་དང་། ཀྵ་ནི་སེམས་ཅན་སྲིན་མོའི་ཁ་་་
འདྲ་བ་དང་། དེ་ལྟ་བས་ན་དབྱིབས་སོ།།
ཁ་དོག་ནི་སངས་རྒྱས་པའི་རང་བཞིན་པས། ཡི་གེས་མཚོན་པའི་
སངས་རྒྱས་དང་། བྱང་ཆུབ་སེམས་དཔའི་ཁ་དོག་ཉིད་དུ་གནས་པའོ། །མིང་
ཚོགས་ནི་ཨ་ཡིག་དང་ཀ་ཡིག་དེ་དག་སོ་སོ་མི་མཐུན་པ་སྣ་ཚོགས་པ་ལ་ཤེས་པར་
བྱའོ༑ །ལས་ཞེས་བྱ་བ་ནི་ལྷག་མ་དང་བཅས་པའི་འབྲེལ་པའི་ཚིག་སྟེ། ཅིའི་
ཕྱིར་ཞེ་ན། དེ་ལྟར་ཨ་ཡིག་དང་ཀ་ཡིག་དབྱིབས་དང་ཁ་དོག་མིང་གི་ཐ་སྙད་ཀྱི་
ཚོགས་མང་པོ་དེ་ལས་འཇིག་རྟེན་དང་འཇིག་རྟེན་ལས་འདས་པའི་རོལ་པ་སྣ་
ཚོགས་པ་ཉིད་ལས་ཅིར་ཡང་སྤྲུལ་ཞིང་གཞན་ལ་སྣ་ཚོགས་པར་བསྟན་ནོ་ཞེས་བྱའོ།།
ཅིའི་ཕྱིར་རོལ་པ་སྣ་ཚོགས་པར་སྤྲུལ་ཞིང་སྟོན་པར་བྱེད་པ་ཡིན་ཞེ་ན། ཕྱོགས་་་
བཅུ་དུས་བཞིར་གཤེགས་པའི། །ཡེ་ཤེས་སེམས་དཔའི་སྐུ་གསུང་ཐུགས། །
དཀྱིལ་འཁོར་བཞི་བཅུ་རྩ་གཉིས་ཉིད། །ཡི་གེ་མགོ་ནས་ཀྵ་ལ་རྫོགས་ཞེས་་་

〔607〕 I1PD958880607.jpg
གསུངས་ཏེ། ཕྱོགས་བཅུ་དང་དུས་བཞིར་གཤེགས་པའི་སངས་རྒྱས་ཐམས་ཅད་
ཀྱི་ཡང་ཐུགས་ཡེ་ཤེས་སེམས་དཔའ་དེའི་སྐུ་དང་གསུང་དང་ཐུགས་རྡོ་རྗེའི་ངོ་བོ་ནི།
དཀྱིལ་འཁོར་བཞི་བཅུ་རྩ་གཉིས་ཡིན་ལ། དཀྱིལ་འཁོར་བཞི་བཅུ་རྩ་གཉིས་པོ་་
དེ་ཉིད་ཀྱང་། ཡི་གེ་མགོ་ནས་ཤད་ནས་ཚེག་ནས་ཤད་ཀྱི་བར་དུ་རྫོགས་ཤིང་
དབྱེར་མེད་པར་གྱུར་པ་ཡིན་ནོ་ཞེས་བྱའོ། །དེ་ལྟར་ཕྱོགས་བཅུ་དང་དུས་བཞིར་
གཤེགས་པའི་ཡེ་ཤེས་སེམས་དཔའི་དཀྱིལ་འཁོར་ཐམས་ཅད་ཀྱི་རང་བཞིན་དཀྱིལ་
འཁོར་བཞི་བཅུ་གཉིས་ནི་ཡི་གེ་མགོ་ནས་ཀྵའི་བར་དུ་རྫོགས་ཤིང་དབྱེར་མི་ཕྱེད་པ་
ཡིན་ལ། དེ་དག་ཀྱང་དབྱེར་མི་ཕྱེད་པར་མ་ཟད་དེ། བདག་གི་སེམས་ཀྱི་རང་
བཞིན་གྱིས་འོད་གསལ་བ་སྐྱེ་བ་མེད་པའི་ངོ་བོ་ཅན་གང་ཡིན་པ་དེ་ཡང་། ཡི་གེ་
བཞི་བཅུ་རྩ་ལྔ་ཡིན་ཏེ། ཡི་གེ་དེ་ལ་ཡང་དངོས་པོ་ཡོད་པ་མ་ཡིན་ཞེས་བྱའོ། །
དེ་ལྟར་དོན་དམ་པར་སེམས་དང་ཡི་གེའི་རང་བཞིན་དམིགས་སུ་མེད་པ་ཡིན་ཡང་།
དེ་ཡང་དག་པའི་ཀུན་རྫོབ་ཀྱི་སྒོ་ནས། དམིགས་སུ་མེད་པའི་སེམས་ཀྱི་ཁྱད་པར་
ལས་བྱུང་བའི། ཨ་ཡིག་དང་ཀ་ཡིག་གི་དབྱིབས་དང་། སྒྲ་དང་ཁ་དོག་དང་་
མིང་སྣ་ཚོགས་པ་དེ་ནི་སྐུ་གསུང་ཐུགས་ཀྱི་འཁོར་ལོ་ཆེན་པོ་ཡང་ཡིན་ལ། སྐུ་་་་
གསུང་ཐུགས་ཀྱི་དངོས་གྲུབ་ཡ་མཚན་དུ་གྱུར་ཞིང་ངོ་མཚར་འཕྲུལ་ཆེན་ཐམས་ཅད།
ཕྱོགས་བཅུ་དུས་བཞི་ནས་རབ་ཏུ་གྱུར་པ་བྱེད་ཅིང་རྣལ་འབྱོར་པ་ལ་སོགས་པ་ལ་་
སྩོལ་བར་མཛད་པ་ཡང་། ཡ་མཚན་གྱི་འཕྲུལ་ཆེན་ཁྱོད་ཡིན་ནོ་ཞེས་བྱའོ་དེའི་
ངེས་པའི་ཚིག་ཏུ་བརྗོད་པར་བྱ་བ་ནི། དབྱིངས་ལ་དབྱིངས་ཀྱིས་བྲིས་པ་སྟེ།
ཡི་གེ་ཞེས་ནི་དེ་ཕྱིར་བརྗོད་ཅེས་བྱ་བ་གསུངས་ཏེ། དབྱིངས་ཀུན་གཞི་ལ་
དབྱིངས་ཡིད་ཀྱིས་རྣམ་པར་ཤེས་པས་བྲིས་པ་སྟེ། ཡི་གེ་ཞེས་ནི་དེ་ཕྱིར་བརྗོད་
ཅེས་བྱའོ། །ཀུན་གཞི་རྣམ་པར་ཤེས་པ་ལས་དང་བག་ཆགས་ཀྱི་གཞི་རྣམ་པར་

〔608〕 I1PD958880608.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། .
དག་པར་བྱེད་པའི་ནི་ཡིད་ཀྱི་རྣམ་པར་ཤེས་པ་སྟེ། འཕགས་པའི་ལམ་གྱི་ཡེ་ཤེས་
དང་ལྡན་པས། མེ་ལོང་ལྟ་བུའི་ཡེ་ཤེས་དང་། སོ་སོ་ཀུན་ཏུ་རྟོག་པའི་ཡེ་ཤེས་
དང་། མཉམ་པ་ཉིད་དང་བྱ་བ་གྲུབ་པའི་ཡེ་ཤེས་ཀྱང་དེ་གཉིས་ལས་འབྱུང་བར་
རིག་པར་བྱ་ཞིང་ཉོན་མོངས་པ་ཅན་དང་སྒོ་ལྔའི་ཡོངས་སུ་དག་པའི་བདག་ཉིད་དོ།།
ཤིན་ཏུ་རྣམ་པར་དག་པའི་ཆོས་ཀྱི་དབྱིངས་ཀྱི་ཡེ་ཤེས་ནི། རྫས་ཀྱི་ངོ་བོ་ལས་་་་
གྱུར་པ་མ་ཡིན་ཏེ། ཡེ་ཤེས་དེ་དག་གི་ཡུལ་དུ་གྱུར་པར་ཤེས་པར་བྱའོ། །དེ་ལྟ་
བས་ན་སེམས་ཅན་གྱི་དུས་སུ་ནི་ཀུན་གཞི་དང་ཡིད་ལ། འཕགས་པའི་དུས་ན་ནི།
མེ་ལོང་ལྟ་བུ་དང་། སོ་སོར་རྟོག་པའི་ཡེ་ཤེས་སུ་རིག་ལ། དབྱིངས་ལ་
དབྱིངས་ཀྱིས་བྲིས་པ་སྟེ། །ཞེས་གསུངས་པས། འདི་ཡང་རྣམ་པར་ཤེས་པའི་
ཕུང་པོ་གསུམ་ལས། བདག་དང་རྟོག་པའི་རྒྱུན་གཉིས་གཙོར་བྱས་པ་ཡིན་ནོ། །
དེ་ལྟར་ཕྱོགས་བཅུ་དུས་བཞིར་ཡེ་ཤེས་སེམས་པའི་ཚོགས་འཁོར་ཐམས་ཅད་ཀྱི་
རང་བཞིན་དཀྱིལ་འཁོར་བཞི་བཅུ་རྩ་ལྔའི་ངོ་བོ། ཡིག་འབྲུ་བཞི་བཅུ་རྩ་ལྔ་པོ་དེ་
ཉིད་ཇི་ལྟར་ལྷ་དང་ཡིག་འབྲུར་དབྱེར་མེད་པ་ཡིན་ཞེ་ན། དེའི་ཕྱིར་ཡང་
གསུངས་པ། མགོ་ནི་མ་ནོར་ལམ་ཡིན་ཏེ། །ཞེས་བྱ་བ་ལ་སོགས་པ་གསུངས་ཏེ།
རྒྱུད་ཀྱི་མགོ་ལ་ཕུན་སུམ་ཚོགས་པ་ལྔ་མེད་ན་ནི། བཀའ་ཡང་དག་པ་ཉིད་དུ་མི་
འགྱུར་ལ། གསུང་རབ་ཀྱི་མགོ་ལ་མགོ་མེད་ན། ཚིག་དག་པའི་ཡིད་མ་ཆེས་་་
པར་འགྱུར་བའི་ཕྱིར། སྟོན་པས་ཀྱང་དང་པོར་མགོ་སྨོས་པ་ཡིན་ནོ། །དེ་ལ་
མུ་སྟེགས་པ་ནི་ལམ་ནོར་བ་ཡིན་ལ། སངས་རྒྱས་ཀྱི་སྟོན་པ་ནི་ལམ་མ་ནོར་བ་་་
ཡིན་པས། དང་པོ་མགོའི་ཡི་གེ་ཨ་དང་འདྲ་ལ། ཨའི་སྒྲས་ནི་སྐྱེ་འཇིག་དང་།
རྟག་ཆད་དང་གཟུང་འཛིན་དང་བྲལ་བའི་བདག་ཉིད་ཤེས་རབ་ཀྱི་ཕ་རོལ་ཏུ་ཕྱིན་
པའི་ངོ་བོ་དབུ་མ་ཡང་དམིགས་སུ་མེད་པ་སྟེ། ཕྱི་མ་ནི་ལེའུ་དང་པོ་ལ་གསུམ་་་

〔609〕 I1PD958880609.jpg
གྱིས་མདོར་བསྡུས་པའི་གནས་སྐབས་སུ་བསྒྲལ་ཟིན་ཏོ། །དཔལ་ཀུན་ཏུ་བཟང་
པོ་ཡབ་ཡུམ་གྱི་ལྷག་པའི་བྱང་ཆུབ་ཀྱི་སེམས་རྒྱུའི་ཡི་གེ་ཨ་ལས་སྐྱེས་པའི་འབྲས་བུ་
ཆོས་བྱ་བ་མོ་ཀུན་ཏུ་བཟང་མོ་དེ་ལ་ནི། སྐྱེ་མེད་དེ་བཞིན་ཉིད་ཅེས་བྱའོ། །
ཅིའི་ཕྱིར་ཞེ་ན་སྐྱེ་འཇིག་མེད་པའི་དེ་བཞིན་ཉིད་ཆོས་ཀྱི་དབྱིངས་དང་རོ་གཅིག་་་
པའི་ཤེས་རབ་ཀྱི་ཕ་རོལ་ཏུ་ཕྱིན་པའི་རང་བཞིན་ནོ། །ཐམས་ཅད་མཁྱེན་པའི་ཡེ་
ཤེས་ཀྱི་བདག་ཉིད། དང་པོ་རྡོ་རྗེ་ལས་བྱུང་བ་ཞེ་སྡང་རྣམ་པར་དག་པའི་རང་
བཞིན་རྣམ་པར་ཤེས་པའི་ཕུང་པོ་ཡོངས་སུ་དག་པའི་ཐུགས་ཀྱི་རྡོ་རྗེ། ཆོས་ཀྱི་
དབྱིངས་ཀྱི་ཡེ་ཤེས་ཀྱི་རང་བཞིན། དཔལ་ཀུན་ཏུ་བཟང་མོ་ཡབ་ཡུམ་གྱི་ལྷག་
པའི་བྱང་ཆུབ་ཀྱི་སེམས་ཀྱི་རྒྱུ་ཡིག་འབྲུ་ཏ་ལས་སྐྱེས་པའི་འབྲས་བུ་བཅོམ་ལྡན་
འདས་མི་བསྐྱོད་པ་ལ་ནི། སྒྱུ་འཕྲུལ་རྡོ་རྗེ་ཉིད་ཅེས་བྱ་སྟེ། ཅིའི་ཕྱིར་ན།
རྡོ་རྗེ་ཕུང་པོ་ཤེས་པ་ནི་ཉིད་རྣམ་པར་ཤེས་པའི་ཕུང་པོ་ལ་གསུངས་པའི་ཕྱིར་རོ། །
གཉིས་སུ་ན། ཡེ་ཤེས་ཀྱི་གསང་བའི་རྡོ་རྗེ་ལས་བྱུང་བ་ལས། སྒྱུ་འཕྲུལ་རྡོ་རྗེ་་་
ཉིད་ཅེས་བྱའོ། །ཕྱི་མ་ཡང་དེ་བཞིན་དུ་རྒྱས་པར་སྦྱར་བར་བྱའོ། །དཔལ་
ཀུན་ཏུ་བཟང་པོ་ཡབ་ཡུམ་གྱི་ལྷག་པའི་བྱང་ཆུབ་ཀྱི་སེམས་རྒྱུའི་ཡིག་འབྲུ་ཐ་ལས་
བསྐྱེད་པའི་འབྲས་བུ། བཅོམ་ལྡན་འདས་རྣམ་པར་སྣང་མཛད་ལ་ནི། སྣང་
བའི་སྒྱུ་འཕྲུལ་ཉིད་ཅེས་བྱ་སྟེ། ཅིའི་ཕྱིར་ན། ཕུང་པོ་དང་ཡེ་ཤེས་དང་ཁ་
དོག་ལ་གདགས་པའི་ཕྱིར་ཏེ། ཡང་ན་ས་བོན་ཟླ་བ་ལྟ་བུ་སྣང་ཞིང་གསལ་བའི་
གོ་འབྱེད་པའི་ཕྱིར་རོ། །བྷ་ག་བཱན་ཀུན་ཏུ་བཟང་པོ་ཡབ་ཡུམ་ལྷག་པའི་བྱང་
ཆུབ་ཀྱི་སེམས་ཡིག་འབྲུ་ད་ལས་བསྐྱེད་པའི་འབྲས་བུ། མཉམ་པ་ཉིད་ཀྱི་ཡེ་ཤེས་
ཀྱི་ངོ་བོ་རིན་ཆེན་འབྱུང་ལྡན་ལ་ནི། སྒྱུ་འཕྲུལ་ཡིད་བཞིན་ཉིད་ཅེས་བྱའོ། །
ཅིའི་ཕྱིར་ན། སྦྱིན་པ་རྣམ་བཞིས་འགྲོ་བའི་དོན་མཐར་ཕྱིན་ཅིང་ཡིད་བཞིན་དུ་


0

〔610〕 I1PD958880610.jpg
དཔལ་གསང་བའི་སྙིང་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
བྱེད་པའི་ཕྱིར་རོ། །ཡང་ན་ལྷག་པའི་བྱང་ཆུབ་ཀྱི་སེམས་ཡིད་བཞིན་གྱི་ནོར་བུ་་
རིན་པོ་ཆེའི་རང་བཞིན་གྱིས། དེ་བཞིན་གཤེགས་པ་ཐམས་ཅད་ཀྱང་རྗེས་སུ་་་་་
ཆགས་པར་བྱེད་པའི་ངོ་བོ་འཕགས་པ་ཐམས་ཅད་ལ་མཆོད་པ་དང་འགྲོ་བའི་དོན་
ཡིད་བཞིན་དུ་བྱེད་པའི་ཕྱིར་རོ། །ཀུན་ཏུ་བཟང་པོ་ཡབ་ཡུམ་ལྷག་པའི་བྱང་ཆུབ་
སེམས་ཀྱི་རྒྱུ་ཡིག་འབྲུ་དྷ་ལས་སྐྱེས་པའི་འབྲས་བུ། བྷ་ག་བཱན་སྣང་བ་མཐའ་ཡས་
ལ་ནི། སྒྱུ་འཕྲུལ་རྣམ་དག་ཉིད་ཅེས་བྱའོ། །ཅིའི་ཕྱིར་ཞེ་ན། པདྨའི་རིགས་་
ཡིན་པས་པདྨ་འདམ་ནས་སྐྱེས་ཀྱང་འདམ་གྱི་ཉེས་པས་མི་གོས་པ་དང་འདྲ་བར།
བྷ་ག་བཱན་འཁོར་བ་ན་གནས་ཀྱང་དེའི་ཉེས་པས་མི་གོས་པའི་ཕྱིར་རོ། །ཡང་ན་
ཐབས་དང་ཤེས་རབ་འདོད་ཆགས་ཆེན་པོ་རྣམ་པར་དག་པའི་ཕྱིར་རོ། །ཡབ་
ཡུམ་གྱི་ལྷག་པའི་བྱང་ཆུབ་ཀྱི་སེམས་རྒྱུ་ཡིག་འབྲུ་ན་ལས་སྐྱེས་པའི་འབྲས་བུ།
དོན་ཡོད་པར་གྲུབ་པ་ལ་ནི། ཀུན་ཏུ་སྒྱུ་འཕྲུལ་ཉིད་ཅེས་བྱའོ། །ཅིའི་ཕྱིར་ཞེ་
ན༑ བྱ་བ་གྲུབ་པའི་ཡེ་ཤེས་ཀྱི་ཐབས་སྣ་ཚོགས་དང་སྦྱར་ནས། འཕྲིན་ལས་
སྣ་ཚོགས་པས་འགྲོ་བ་སྣ་ཚོགས་པའི་དོན་དུས་དང་གནས་སྐབས་ཀུན་ཏུ་མཐར་
ཕྱིན་པའི་ཕྱིར་རོ། །གཉིས་སུ་ན་ཐབས་དང་ཤེས་རབ་ཀྱི་ལྷག་པའི་བྱང་ཆུབ་ཀྱི་
སེམས་ཀྱི་མཆོད་པ་སྣ་ཚོགས་པས། དེ་བཞིན་གཤེགས་པའི་ཞིང་ཁམས་ཀུན་ཏུ་
རྒྱས་པར་བྱེད་དོ། །ཞེས་དཔལ་གསང་བ་འདུས་པ་ལས་གསུངས་སོ། །ཡབ་
ཡུམ་གྱི་ལྷག་པའི་བྱང་ཆུབ་ཀྱི་སེམས་རྒྱུ་ཡིག་འབྲུ། ཏ་ལས་སྐྱེས་པའི་འབྲས་བུ་
རྡོ་རྗེ་དབྱིངས་ཀྱི་དབང་ཕྱུག་མ་ཡེ་ཤེས་ཐམས་ཅད་ཀྱི་འབྱུང་གནས་སུ་གྱུར་པ།
ནམ་མཁའི་ཁམས་ཀྱི་ངོ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ནི། མངོན་རྫོགས་
ཉིད་ཅེས་བྱའོ། །།དེ་ཅིའི་ཕྱིར་ཞེ་ན། ནམ་མཁའི་ཁམས་ནི་རྒྱུ་རྐྱེན་གང་གིས་
ཀྱང་མ་བསྐྱེད་པའི་ཕྱིར། ཡེ་ནས་མངོན་པར་རྫོགས་པར་གནས་པའོ། །ཤྲཱི་

〔611〕 I1PD958880611.jpg
ཀུན་ཏུ་བཟང་པོ་ཡབ་ཡུམ་གྱི་ལྷག་པའི་བྱང་ཆུབ་ཀྱི་སེམས་རྒྱུ་ཡིག་འབྲུ་ཐ་ལས་
སྐྱེས་པའི་འབྲས་བུ་སངས་རྒྱས་སྤྱན་ལ་ནི། བརྟན་མ་ཉིད་ཅེས་བྱའོ། །ཅིའི་
ཕྱིར་ཞེ་ན། སའི་ཁམས་རྣམ་པར་དག་པ་ཉིད་ཀྱི་རང་བཞིན་པས་སོ། །ཡང་
ན་ཡེ་ཤེས་ཀྱི་ས་བོན་བརྟན་པར་བྱེད་པས་སའི་ཁམས་ཁོ་ནའོ། །ཡབ་ཡུམ་གྱི་་་་
ལྷག་པའི་བྱང་ཆུབ་ཀྱི་སེམས་རྒྱུ་ཡིག་འབྲུ་ད་ལས་སྐྱེས་པའི་མཱ་མ་ཀཱི་ལ་ནི། ལྷ་མེ་
ཉིད་ཅེས་བྱའོ། །ཅིའི་ཕྱིར་ཞེ་ན། ཆུ་ནི་སྡུད་ཅིང་མི་འཕྲོ་བར་བྱེད་པའི་ཕྱིར་
ལྷ་མེ་ཞེས་བྱའོ། །ཡང་ན་ཡེ་ཤེས་ཀྱི་ས་བོན་རྣམ་གཉིས་སྡུད་པའི་ཕྱིར་རོ། །
དཔལ་ཀུན་ཏུ་བཟང་པོ་ཡབ་ཡུམ་གྱི་ལྷག་པའི་བྱང་ཆུབ་ཀྱི་སེམས་རྒྱུ་ཡིག་འབྲུ་དྷ་་
ལས་སྐྱེས་པའི་འབྲས་བུ་ན་བཟའ་དཀར་མོ་ལ་ནི། འཁྲིལ་པ་ཉིད་ཅེས་བྱའོ། །
ཅིའི་ཕྱིར་ཞེ་ན། འདོད་ཆགས་ཆེན་པོའི་མེ་ཡིས་འཁྲིལ་པའི་ཕྱིར་ན་འཁྲིལ་པའོ།
ཡབ་ཡུམ་གྱི་ལྷག་པའི་བྱང་ཆུབ་ཀྱི་སེམས་རྒྱུ་ཡིག་འབྲུ་ན་ལས་སྐྱེས་པའི་འབྲས་བུ་་
ལྷ་མོ་དམ་ཚིག་སྒྲོལ་མ་ལ་ནི། ཀུན་ཏུ་འགྱུར་ཞེས་བྱའོ། །ཅིའི་ཕྱིར་ཞེ་ན་རླུང་
གི་ཁམས་དང་འཕྲིན་ལས་ཀྱི་བདག་ཉིད་དོ། །ཡང་ན་ཐབས་དང་ཤེས་རབ་་་
བསྐྱོད་པའི་བདག་ཉིད་དོ། །ཡབ་ཡུམ་གྱི་ལྷག་པ་བྱང་ཆུབ་ཀྱི་སེམས་རྒྱུ་ཡིག་འབྲུ་
ཀ་ཁ་ག་གྷ་རྣམས་ལས་སྐྱེས་པའི་འབྲས་བུ། བྱང་ཆུབ་ཆེན་པོ་རྡོ་རྗེ་མཐོང་བ་
དང་། ཐོས་པ་དང་། མྱོང་བ་དང་། སྣོམ་པ་རྣམས་ལ་ནི། སྤྱན་དང་
སྙན་དང་ཤངས་དང་ལྗགས་རྣམས་ཀྱི་མཆོག་ཅེས་བྱའོ། །ཅིའི་ཕྱིར་ཞེ་ན།
རྣམ་པར་ཤེས་པ་གཟུགས་མེད་པར་རྣམ་པར་དག་པའི་ངོ་བོའོ། །ཡབ་ཡུམ་ལྷག་
པའི་བྱང་ཆུབ་ཀྱི་སེམས་རྒྱུ་ཡིག་འབྲུ་ང་ལས་སྐྱེས་པའི་འབྲས་བུ་ཁྲོ་བོ་གཤིན་རྗེ་
གཤེད་ཀྱིས་ནི་རྣལ་འབྱོར་པ་ལ་སོགས་པའི་འཆི་བདག་ཏུ་གྱུར་པས་ཐུགས་འཇིག་
པར་བྱེད་པའི་བགེགས་དེ་དག་ཉིད་འཇིག་པར་བྱེད་པའི་ཕྱིར་རོ། །ཡང་ན་

〔612〕 I1PD958880612.jpg
དཔལ་གསང་་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
འཇིག་པའི་རྟོག་པ་བཞི་རྣམ་པར་ཤེས་པའི་སེམས་ཉིད་སྟོང་པ་ཉིད་ཀྱི་ཆོས་ཉིད་
དུ་འཇིག་པར་བྱེད་པའོ། །ལྷག་པའི་བྱང་ཆུབ་ཀྱི་སེམས་རྒྱུ་ཡིག་འབྲུ་ཙ་ཚ་ཛ་
ཛྷ་ལས་སྐྱེས་པའི་འབྲས་བུ་ལྷ་མོ་རྡོ་རྗེ་སྒེག་མོ་དང་། ཕྲེང་བ་མ་དང་གླུ་དང་།
གར་ལ་སོགས་པ་རྣམས་ལ་ནི། སྤྱན་དང་སྙན་དང་ཤངས་དང་ལྗགས་རྣམས་ཀྱི་
སྐུའི་མཆོག་ཅེས་བྱའོ། །ཅིའི་ཕྱིར་ཞེ་ན། ཕྱིའི་ཡུལ་གྱི་རྣམ་པའི་ལོངས་སྤྱོད་་་་
རྫོགས་པའི་སྐུའི་རང་བཞིན་ནོ། །ལྷག་པ་བྱང་ཆུབ་ཀྱི་སེམས་ཡིག་འབྲུ་ཉ་ལས་་་་
སྐྱེས་པའི་འབྲས་བུ་ཁྲོ་བོ་ཤེས་རབ་མཐར་བྱེད་ལ་ནི། །སྐུ་ཡང་འཇིགས་བྱེད་ཅེས་
བྱའོ༑ །ཅིའི་ཕྱིར་ཞེ་ན་རྣལ་འབྱོར་པ་ལ་སོགས་པ་ཕུང་པོའི་བདུད་དུ་གྱུར་པའི།
སྐུ་འཇིག་པར་བྱེད་པའི་བགེགས་དེ་ཉིད་འཇིག་པར་བྱེད་པའོ། །ཡང་ཕྱི་གཟུང་་
བའི་ཡུལ་ལུས་ཀྱི་དབང་པོ་སྟོང་པ་ཉིད་དུ་སྦྱོར་བའོ། །བྱང་ཆུབ་ཀྱི་སེམས་རྒྱུ་
ཡིག་འབྲུ་པ་ཕ་བ་བྷ་ལས་སྐྱེས་པའི་འབྲས་བུ་བྱང་ཆུབ་ཆེན་པོ་རྡོ་རྗེ་མཐོང་བྱེད་
དང་། མྱོང་བྱེད་དང་། སྣོམ་བྱེད་རྣམས་ལ་ནི། སྤྱན་དང་སྙན་དང་
ཤངས་དང་ལྗགས་རྣམས་ཀྱིས་གསུང་གི་མཆོག་ཅེས་བྱ་སྟེ། ངག་གི་དབང་པོའི་
གཟུགས་ཅན་ལས་བྱུང་བའི་ཕྱིར་རོ། །ཅིའི་ཕྱིར་ཞེ་ན། གཟུགས་ལས་སྒྲ་བྱུང་
གི༑ གཟུགས་མེད་པ་ལ་ནི་མི་འབྱུང་ངོ་། །ཡང་ན་སྐུ་གསུང་ཐུགས་དབྱེར་
མེད་པའི་དབང་དུ་བྱས་པའོ། །ལྷག་པའི་བྱང་ཆུབ་ཀྱི་སེམས་རྒྱུ་ཡིག་འབྲུ་མ་ལས་
སྐྱེས་པའི་འབྲས་བུ་ཁྲོ་བོ་རྟ་མགྲིན་ལ་ནི་གསུང་ཡང་འཇིག་བྱེད་པའོ་ཞེས་བྱའོ། །
ཅིའི་ཕྱིར་ཞེ་ན། རྣལ་འབྱོར་པ་ལ་སོགས་པའི་ཉོན་མོངས་པའི་བདུད་དུ་གྱུར་་་་
པའི་གསུང་འཇིག་པར་བྱེད་པའི་བགེགས་དེ་ཉིད་འཇིག་པར་བྱེད་པའོ། །ཡང་་
ན་གཟུང་འཛིན་གཉིས་ཀྱི་ཆ་ལས་སྐྱེས་པའི་ངག་སྟོང་པ་ཉིད་ཀྱི་ཆོས་ཉིད་དུ་སྦྱོར་་
བའོ༑ །བྱང་ཆུབ་ཀྱི་སེམས་རྒྱུ་ཡིག་འབྲུ་ཡ་ཝ་ར་ལ་བཞི་ལས་སྐྱེས་པའི་འབྲས་བུ།

〔613〕 I1PD958880613.jpg
རྡོ་རྗེ་བདུག་པ་དང་མེ་ཏོག་དང་མར་མེ་དང་དྲི་ཆབ་རྣམས་ལ་ནི། སྐྱེ་བ་དང་་་
འཇིག་པ་དང་། གནས་པ་དང་སྟོང་པར་རྣམ་པར་དག་ཅེས་བྱའོ། །ཅིའི་ཕྱིར་
ཞེ་ན། འཇིག་རྟེན་ལ་གྲགས་པའི་ཆགས་པ་དང་། གནས་པ་དང་། འཇིག་
པ་དང་། སྟོང་པ་སྟེ། བར་གྱི་སྐལ་པ་བཞི་དང་། དཔྱིད་དང་དབྱར་དང་་
སྟོན་དང་དགུན་ཏེ། ནམ་ཟླའི་མཐའ་བཞི་དང་། འདས་པ་དང་ད་ལྟར་དང་།
འབྱུང་བ་དང་མ་འོངས་པ་སྟེ། སྐད་ཅིག་མའི་དུས་ཀྱི་མཐའ་རིང་ཐུང་བཞི་ལ་་་
སོགས་པ་དེ་དག་ཐམས་ཅད་དུས་བཞི་མཉམ་པ་ཉིད་ཀྱི་ངང་ཉིད་དུ་དབྱེར་མེད་་
པའི་ལྷ་མོ་བཞིར་ཤེས་པར་བྱ་བ་ཁོ་ན་ཡིན་ནོ། །གཞན་དག་ན་རེ་དབུར་ནི་་
འདས་པ་དང་སྦྱར་ལ། འདིར་ནི་བར་གྱི་སྐལ་པ་དང་། ནམ་ཟླ་དང་དུས་ལ་
སོགས་པའི་གདོད་སྐྱེ་བ་དང་སྦྱར་བ་ཅིའི་ཕྱིར། འོན་ཏེ་སྡུད་པ་པོ་སྟོན་པའི་དོན་
དང་འགལ་བར་མི་འགྱུར་རམ། དེ་ལྟར་མི་འགྱུར་ཏེ། ད་ལྟར་གནས་པའི་་
དུས་བཞི་ཉིད་ལ་བལྟོས་ན། སྔོན་དུ་འདས་པ་ཉིད་དང་པོར་སྐྱེ་ཞེས་བྱའོ། །
ཁ་ཆེ་བ་ན་རེ་སྐྱེ་བ་ཞེས་པའི་སྒྲས་སྐྱེས་པ་ཞེས་མངོན་ཏེ། ཅིའི་ཕྱིར་ཞེ་ན། ད་
ལྟར་གནས་པའི་དུས་འདིའི་གཏིང་ལ་ནི། འཇིག་པ་འབྱུང་སྟེ། འཇིག་པའི་
དུས་ལ་ནི་སྐྱེ་བ་ཞེས་མི་འཐད་དེ། སྔོན་དུ་ཐལ་བ་སྐྱེས་པ་ཞེས་བྱ་བ་ཁོ་ནར་རིག་
པར་བྱའོ། །དེ་ཡང་ཡ་ནི་སྐྱེ་བའི་དུས་སོ། །ཝ་ནི་ད་ལྟར་གྱི་དུས་ཏེ་གནས་པའོ།།
ར་ནི་གདོད་འབྱུང་བ་སྟེ་གནས་པའི་གཏིང་ལ། འཇིག་པ་འབྱུང་བའོ་ཞེས་པའོ། །
ལ་ནི་ད་ལྟར་གྱི་དུས་འདི་ཉིད་དུ་མ་བྱོན་པ་སྟེ། དེ་ལྟར་དུས་བཞིའི་ཆས་ཀྱང་
སྔོན་མ་ལས་བལྟོས་ནས་སྦྱོར་ལ། སྐད་ཅིག་མ་ཡང་དེ་ཉིད་དོ། །དཔལ་ཀུན་
ཏུ་བཟང་པོ་ཡབ་ཡུམ་གྱི་ལྷག་པའི་བྱང་ཆུབ་ཀྱི་སེམས་རྒྱུ་ཡིག་འབྲུ་ཤ་དང་མ་དང་
ས་དང་ཧ་རྣམས་ལས་སྐྱེས་པའི་འབྲས་བུ་རྡོ་རྗེ་ཀྱོ་བ་མ་དང་། ཞགས་པ་མ་དང་།

〔614〕 I1PD958880614.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
ལྕགས་སྒྲོག་དང་དྲིལ་བུ་མ་རྣམས་ལ་ནི། རྟག་པ་རྟག་པ་མེད་པར་དག་པ་དང་།
ཆད་པའི་མཐའ་ཆད་པ་མེད་པར་དག་པ་དང་། བདག་དང་བྲལ་བས་བདག་་་་
མེད་པར་དག་པ་དང་། མཚན་མ་དང་བྲལ་བས་མཚན་མ་མེད་པར་དག་པ་ཞེས་
བྱའོ༑ །ལྷག་པའི་བྱང་ཆུབ་སེམས་ཀྱི་རྒྱུ་ཡིག་འབྲུ་ཀྵ་གསང་སྔགས་ཀྱི་གནས་
ལས་སྐྱེས་པའི་འབྲས་བུ་དཔལ་ཀུན་ཏུ་བཟང་པོ་དེ་ལ་ནི། ཡེ་ཤེས་ཐམས་ཅད་ཀྱི་
ཡང་ཡེ་ཤེས་སུ་གྱུར་པའི། ཐུགས་ཀྱི་རང་བཞིན་དཔལ་ཀུན་ཏུ་བཟང་པོ་དེ་ཉིད་
ཀྱི་ཡང་ཐུགས་རྡོ་རྗེ་བས། ཀྵ་ནི་ཡེ་ཤེས་ཐུགས་ཀྱི་ཐུགས་ཞེས་བྱའོ། །དཔལ་་
ཀུན་ཏུ་བཟང་པོ་ཡབ་ཡུམ་གྱི་རྒྱུ་ཡིག་འབྲུ། ཨི་སྤྱི་ཨུ་ཨུ་ཨེ་ཨེ་ཨཻ་རྣམས་ལས་སྐྱེས་་
པའི་འབྲས་བུ། ལྷ་དང་ལྷ་མ་ཡིན་དང་མི་དང་བྱོལ་སོང་དང་། ཡི་དྭགས་
དང་དམྱལ་བ་རྣམས་ཀྱིས། མཐའ་ཡས་པ་མུ་མེད་པ་འཇིག་རྟེན་གྱི་གནས་ན་
འགྲོ་བ་རིགས་དྲུག་པོ་ཡང་དེ་སྙེད་ཡོད་པའི་ཕྱིར། ཐུགས་ཆེན་པོ་ཡང་དེ་སྙེད་
སྤྲུལ་ལོ་ཞེས་བྱའོ། །དཔལ་ཀུན་ཏུ་བཟང་པོ་ཡབ་ཡུམ་གྱི་ལྷག་པའི་བྱང་ཆུབ་ཀྱི་
སེམས་རྒྱུ་ཡིག་འབྲུ་ཨོ་ལས་སྐྱེས་པའི་འབྲས་བུ་ཁྲོ་བོ་བདུད་རྩི་འཁྱིལ་པ་དེས་ནི།
འཕྲིན་ལས་ཐམས་ཅད་དང་སྦྱར་ནས། དུས་དང་གནས་སྐབས་ཐམས་ཅད་དུ་་་
བགེགས་ཐམས་ཅད་འཇིག་པར་བྱེད་པ་སྟེ། རྣམ་པར་ཤེས་པའི་སེམས་ཉིད་ཀྱི་་
ཕྱིར་ཉེའོ། །ཡང་གཟུང་འཛིན་དང་དངོས་པོ་དང་མཚན་མ་ཐམས་ཅད་འཇིག་་
པར་བྱེད་པའི་ཕྱིར་ཏེ། རྣམ་པར་ཤེས་པ་ཡེ་ཤེས་སུ་རྣམ་པར་དག་པའི་ཕྱིར་རོ། །
དེ་ལ་སྒྲ་དང་ཡི་གེ་བཅུ་དྲུག་ལས། ཨ་ཨཱ་ཞེས་བྱ་བ་དང་པོ་གཉིས་ནི། ཟླ་བའི་
དཀྱིལ་འཁོར་བསྐྱེད་པ་དང་། དེའི་དབུས་སུ་བཀོད་པ་གཉིས་སུ་གྱུར་ཏོ། །ཕྱི་
མ་གུ་གུའི་སྡེ་པ་གཉིས་དང་། ཞབས་སྐྱེད་ཀྱི་སྡེ་པ་གཉིས་དང་། འགྲེང་བུའི་
སྡེ་པ་གཉིས་ཏེ་དྲུག་ནི། ཐུབ་པ་ཆེན་པོ་དྲུག་གི་ས་བོན་དུ་གྱུར་ཏོ། །ཨ་ནི་ཁྲོ་

〔615〕 I1PD958880615.jpg
བོ་བདུད་རྩི་འཁྱིལ་པའི་རྒྱུར་གྱུར་ཏོ། །ཕྱི་མ་ཨི་དང་ཨ་དང་། ཨ་བཞི་པོ་ལས་
ཨ་ཞེས་བྱ་བའི་ཞབས་བསྐྱེད་གཉིས། ཨོཾ་གྱི་ལག་པ་ལ་བཏགས་པ་དང་། རིང་
པོར་འདྲེན་པ་དང་། ཨི་ཞེས་བྱ་བའི་ཨའི་གླད་ལ་ཟླ་ཚེས་ཀྱི་ཕྱི་སྒན་དུ་གཞག་་་
པས༑ ཨ་ཞེས་བྱ་བའི་ཚེག་དྲག་ཟླ་བ་གང་བ་ལས། ཐིག་ལེར་བྱས་ཏེ། དེ་
གསུམ་གཅིག་ཏུ་བསྡུས་ཏེ། ཨོཾ་ཀྱི་རྣ་རུ་ཨོཾ་སོ་སོ་ནས་བཞག་ན། ཡེ་ཤེས་ཀྱི་་་་
ཡིག་འབྲུ་ཨོཾ་དུ་གྱུར་པ་དེས་ནི། ཐམས་ཅད་ཞིག་པ་ཡིན་ཞེས་བྱ་སྟེ། འཁོར་་
བའི་ཆོས་ཐམས་ཅད་དང་། མྱ་ངན་ལས་འདས་པའི་དཀྱིལ་འཁོར་ཐམས་ཅད་་
ཡེ་ཤེས་ཆེན་པོ་ལྔར་འདུས་ལ། དེ་ལྟར་ཨ་གཅིག་ཏུ་བྱས་པས་ན། མེ་ལོང་ལྟ་
བུ་དང་། མཉམ་པ་ཉིད་དང་སོ་སོའི་ཡེ་ཤེས་དང་། །བཞི་པ་འགྲོ་བ་མི་སྤོང་་
བའི་སྙིང་རྗེ་ཆེན་པོ་དང་བྱང་ཆུབ་ཀྱི་མཚན་ཉིད་ཅན་ནི། ཆོས་ཀྱི་དབྱིངས་ཀྱི་ཡེ་
ཤེས་སུ་འདུས་ལ། ཤིན་ཏུ་རྣམ་པར་དག་པའི་ཆོས་ཀྱི་དབྱིངས་ཀྱི་ཡེ་ཤེས་ཀྱང་་
སྟོང་པ་ཆེན་པོའི་ཡེ་ཤེས་སུ་འདུས་པས་ཐམས་ཅད་ཞིག་པ་ཡིན་ཞེས་བྱའོ། །དེ་་
ལྟ་བུའི་ཡི་གེ་ཕྲེང་བའི་འཁོར་ལོའི། ཚོགས་ཆེན་པོ་འདིས་ནི། ཕྱོགས་བཅུ་་་་
དང་དུས་བཞིས་བསྡུས་པ་ཐམས་ཅད་ཀྱི། སྐུ་གསུང་ཐུགས་ཀྱི། དཀྱིལ་འཁོར་
གྱི་ཕྲེང་བའི་འཁོར་ལོའི་ཚོགས་ཆེན་པོ་འདིས། བསྡུས་པ་ཡིན་ནོ་ཞེས་བྱའོ། །
དོན་དེ་དག་ཀྱང་ཐབས་དང་ཤེས་རབ་ཀྱི་གཉིས་སུ་མེད་པའི་ངོ་བོ་ཉིད་ཀྱིས་མཉེས་
པའི་ཕྱིར་ཨ་ཧོ་ཞེས་བྱའོ། །དེ་བཞིན་གཤེགས་པའི་བཙུན་མོའི་ཚོགས་དང་
བཅས་པའི་ཡབ་ཡུམ་ཐབས་དང་ཤེས་རབ་གཉིས་སུ་མེད་པའི་གོང་དུ་གསུངས་
པའི་བྱང་ཆུབ་ཀྱི་སེམས་ཀྱི་དཀྱིལ་འཁོར་དེ་དག་ཉིད་ཀྱི་གསང་བ་འོག་ནས་འབྱུང་
བའི་ཚིགས་སུ་བཅད་པའི་འདི་དག་ཏུ་འདུས་པར་དེ་བཞིན་གཤེགས་པ་ཐམས་
ཅད་ཀྱིས། སྐུ་གསུང་ཐུགས་འཕྲིན་ལས་ལ་སོགས་པ་སྟེ། ཡེ་ཤེས་ཆེན་པོ་

〔616〕 I1PD958880616.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱུ་ཆེར་བཤད་པའི་འབྲེལ་པ། 
བཞིའི་རང་བཞིན་གཉིས་སུ་མེད་པ་ཞེས་བྱའོ། །དེ་ཡང་གང་ཞེ་ན། ཐབས་
དང་ཤེས་རབ་དགྱེས་སྤྲིན་སེམས་ཚོགས་རྒྱུ་འཁོར་ལོ་ཞེས་བྱ་བ་ལ་སོགས་པ་སྟེ།
དེ་ལ་ཐབས་ནི་ཐུགས་རྗེ་ཆེན་པོའི་རང་བཞིན་དཔལ་ཀུན་ཏུ་བཟང་པོའི་ངོ་བོ།
ཡེ་ཤེས་ཐམས་ཅད་ཀྱི་གཟུགས་བརྙན་ཏེ། ཤེས་རབ་ནི་སྤྱི་དང་རང་གི་མཚན་
ཉིད་འབྱེད་པ་ཡུམ་ཤེས་རབ་ཀྱི་ཕ་རོལ་ཏུ་ཕྱིན་མ། རྒྱལ་བ་བཞི་བཅུ་རྩ་གཉིས་་
ཀྱི་ཡུམ། དེ་ལྟར་དེ་གཉིས་ཐབས་དང་ཤེས་རབ་རོལ་པས། དགྱེས་པའི་བྱང་
ཆུབ་ཀྱི་སེམས་ཀྱི། ཚོགས་རྒྱུ་ཡིག་འབྲུའི་འཁོར་ལོར་གྱུར་པ་དེ་ལས། འབྲས་
བུ་རྒྱལ་བ་བཞི་བཅུ་རྩ་གཉིས། སྨིན་ཅིང་གྲུབ་པར་བྱེད་པ་དེ་ཡང་ངོ་མཚར་གྱི་་
ཚིག་དང་ཡི་གེའི་མིང་ཚོགས་བཞི་བཅུ་རྩ་གཉིས་ཁྱོད་ཡིན་ནོ་ཞེས་བྱའོ། །དེ་ལྟར་
དོན་དམ་པར་འདུས་མ་བྱས་ཆོས་ཀྱི་དབྱིངས་དེ་ཉིད་ཡིན་ཡང་། དོན་དམ་པའི་
ཀུན་རྫོབ་ཏུ། འདུས་བྱས་རྡོ་རྗེའི་དབྱིངས་ཀྱི་དཀྱིལ་འཁོར་གྱི་ལྷ་ཐམས་ཅད་
བྱང་ཆུབ་སེམས་ཀྱི་ཡིག་འབྲུ་ལས། དཀྱིལ་འཁོར་གྱི་ལྷ་ཐམས་ཅད། འབྱིན་
པ་ལས་འདའ་བར་མི་མཛད་པས། དམ་ཚིག་ཅེས་བྱའོ། །ཅིའི་ཕྱིར་ཞེ་ན།
དབང་མེད་ཅེས་བྱ་སྟེ། དཔེར་ན་འཇིག་རྟེན་ན་ཡང་ཕྱི་རྟེན་ཅིང་འབྲེལ་པར་
འབྱུང་བའི་ས་གཞི་བཟང་པོ་ལས། རྐྱེན་ཆུ་ལུད་དང་རྒྱུ་ས་བོན་སྐྱོན་མེད་པ་
བཏབ་ན་ནི། འབྲས་བུ་རིམ་གྱིས་འབྱུང་བ་ལས་མི་འདབ་་དང་འདྲ་བར།
ནང་རྟེན་ཅིང་འབྲེལ་པར་འབྱུང་བ་ཡང་། ཡབ་ཡུམ་ཐབས་དང་ཤེས་རབ་
གཉིས་སུ་མེད་པའི་བྱང་ཆུབ་སེམས། རྒྱུ་ཡི་གེ་ཕྲེང་བའི་འཁོར་ལོ་ལས།
འབྲས་བུ་རྒྱལ་བ་བཞི་བཅུ་རྩ་གཉིས་བསྐྱེད་ཅིང་། འབྱིན་པ་ལས་འདའ་བར་མི་
མཛད་དོ། །ཅིའི་ཕྱིར་ཞེ་ན། ཆོས་རྟེན་ཅིང་འབྲེལ་པར་འབྱུང་བའི་ནུས་པའི་
མཐུ་ཆེན་པོ་ཡིན་ནོ་ཞེས་བྱའོ། །དེ་དག་གི་དོན་ནི་ འདི་ལྟ་སྟེ། ཡེ་ཤེས་

〔617〕 I1PD958880617.jpg
ཐམས་ཅད་ཀྱི་སྐུ་དཔལ་ཀུན་ཏུ་བཟང་པོར་གནས་པ་དང་། ཆོས་ཀྱི་དབྱིངས་ཀྱི་
གཟུགས་བརྙན་ཡུམ་ཤེས་རབ་ཀྱི་ཕ་རོལ་ཏུ་ཕྱིན་མ་གཉིས་ཀྱི། ཐབས་དང་ཤེས་
རབ་ལྡན་པའི་ལྷག་པའི་བྱང་ཆུབ་ཀྱི་སེམས། ཡུམ་གྱི་གསང་གནས་སུ་སྤྲིན་ལྟར་
འཁྲིགས་པའི་ཉི་ཟླའི་དཀྱིལ་འཁོར་ལས། ཡེ་ཤེས་ཀྱི་ཡིག་འབྲུ་བཀོད་ལ།
དེའི་འཕྲོ་འདུ་མཐར་ཕྱིན་པ་ལས། རྒྱལ་བ་བཞི་བཅུ་རྩ་གཉིས་སུ་གྱུར་པ་འོག་
ནས་འབྱུང་བའི་སྔགས་ཀྱི་སྒོ་ལས་འབྱུང་བ་ལྟར་ཕྱུང་ལ་ཕྱིའི་དཀྱིལ་འཁོར་དུ་
བཀོད་པའི་རིམ་པ་ཅི་སྙེད་པའོ། །དཔལ་གསང་བའི་སྙིང་པོ་དེ་ཁོ་ན་ཉིད་ངེས་
པ་ལས་བྱང་ཆུབ་ཀྱི་སེམས་ཡི་གེ་ཕྲེང་བའི་འཁོར་ལོ། ཡུམ་གྱི་གནས་སུ་བཀོད་
པའི་ལེའུ་སྟེ་བཞི་པ་རྫོགས་སོ།། །།
སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་ལེའུ་བཞི་པའི་རྣམ་པར་
བཤད་པའོ།། །།
དེ་ལྟར་རྣམ་པར་སྨིན་པའི་ཟླ་བ་དང་། གསང་བའི་ཟླ་བ་ཡི་གེ་ཕྲེང་བ་
བཀོད་པ་ལས། དེའི་ཡོན་ཏན་གྱི་ཐུན་མོང་གི་དངོས་གྲུབ་ཉི་ཤུ་དང་། མཆོག་
གི་དངོས་གྲུབ་དང་རྡོ་རྗེ་ཆོ་ག་ལྔ་ལ་སོགས་པའི་དོན་བསྟན་པར་བྱ་བའི་ཕྱིར། དེ་
ནས་ཞེས་བྱ་བ་ལ་སོགས་པས། ལྔ་པ་སྒྱུ་འཕྲུལ་བསྒྲུབ་པ་ཞེས་བྱ་བའི་ཏིང་ངེ་
འཛིན་གསུངས་སོ། །དེ་ལ་དེ་ནས་ཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ།།
དེ་ལ་ཡི་གེ་ཕྲེང་བའི་འཁོར་ལོ་སྤྲིན་བཀོད་པ་ཞེས་གསུངས་པ་ལས། ཡི་གེ་ཞེས་་
བྱ་བ་གསུངས་པ་ནི། སྒྲ་ཡིག་དང་མིང་གི་ཡི་གེའོ། །འཁོར་ལོ་ཞེས་བྱ་བ་ནི་་་
འཁོར་ལོའི་ཚུལ་དུ་བཀོད་པ་དང་། འཁོར་ལོ་བཀོད་པའི་ཕྱིར་རོ། །ལྷག་པའི་
བྱང་ཆུབ་སེམས་དཀར་དམར་གཉིས་ལས་འདུས་པའི་ཕྱིར་སྤྲིན་ནོ། །སྤྲིན་དེ་

〔618〕 I1PD958880618.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
ཉིད་གསང་བའི་ཟླ་བ་དང་། ཐུགས་ཀའི་ཟླ་བ་ལ་བཀོད་པ་སྟེ། དེ་ལ་བཀོད་
པའི་ས་ནི་གསུམ་སྟེ། རྣམ་པར་སྨིན་པའི་ཟླ་བ་དང་། གསང་བའི་ཟླ་བ་དང་།
ཐུགས་ཀའི་ཟླ་བའོ། །འདིར་ནི་ཐུགས་ཀའི་ཟླ་བ་དང་། གསང་བའི་ཟླ་བ་ལ་
བཀོད་པར་བྱའོ། །དེ་ལྟར་བཀོད་པས་དེ་ལས་ཅི་ཞེ་ན། ཐུན་མོང་དང་མཆོག་
གི་དངོས་གྲུབ་འོག་ནས་འབྱུང་བ་རྣམས། རྣལ་འབྱོར་པ་ལ་སོགས་པའི་འདོན་
པའི་དོན་དུ་སྒྱུ་འཕྲུལ་རྣམ་པར་འཕྲོ་བ་འདི་གཞན་གྱིས་མ་ཞུས་པ་ཉིད་ཀྱི་ཞལ་
ནས་ཆེད་དུ་བརྗོད་དོ་ཞེས་བྱའོ། །དེ་ལྟར་ཆེད་དུ་བརྗོད་པ་དེ་ཉིད་ཀྱང་གང་ཞེ་
ན༑ རྩ་བ་མེད་པའི་སེམས་ཉིད་ནི་ཞེས་བྱ་བ་ལ་སོགས་པ་སྟེ། རྩ་བ་མེད་་
པའི་སེམས་ཉིད་ལ་ཉིད་ཀྱང་དེ་བས་ན་དེ་སྐད་ཅེས་བྱའོ། །དེ་ལ་ཐེག་པ་ཆེན་པོ་
བས་ནི་ཀུན་གཞི་ལ་རྩ་བ་མེད་པ་ཞེས་བྱ་སྟེ། ཅིའི་ཕྱིར་ཞེ་ན། སེམས་དང་
སེམས་ལས་བྱུང་བ་ཐམས་ཅད་ཀྱི་རྩ་བར་ནི་ཀུན་གཞི་གནས་ལ། ཀུན་གཞི་
དངོས་ནི་གཞན་གང་ལ་ཡང་མི་རྟེན་པའོ། །དེ་ལ་འོ་ན་སེམས་ཞེས་ཅིའི་ཕྱིར་ཞེ་
ན༑ དེ་ལྷག་པ་གཞན་དུ་ཐ་མི་དད་པའི་ཕྱིར་རོ། །ཅིའི་ཕྱིར་ཞེ་ན། ས་
བོན་ཐམས་ཅད་དེ་ལས་ཡིད་དང་རྣམ་པར་ཤེས་པ་འབྱུང་སྟེ། དེ་ཉིད་ཀྱི་ཕྱིར་ན་
ཀུན་གཞིའོ། །ཡང་གསུངས་པ་ཅིའི་ཕྱིར་ཀུན་གཞི་ཞེས་བྱ་ཞེ་ན། ཆོས་ཀྱི་བག་
ཆགས་ཀྱི་ས་བོན་སྣ་ཚོགས་རྣམས་ཀྱིས། ཀུན་ཏུ་བསགས་པའི་ཕྱིར། ཆོས་
རྣམས་ཀུན་གྱི་རྩ་བ་ཞེས་བྱའོ། །ཅིའི་ཕྱིར་ཞེ་ན། ཐེག་པ་ཆེན་པོ་འདི་གཙོར་
སྨོས་སོ། །ལན་དུ་བྱང་ཆུབ་སེམས་དཔའ་རྣམས་ནི་ཤེས་བྱ་ལ་ཐོགས་པ་ཡིན་ནོ།།
དེའི་ཕྱིར་འབྲས་བུའི་རིགས་ཀྱི་བྱང་ཆུབ་སེམས་དཔའ་ལ་ནི། ཤེས་རབ་ཀྱི་ཕ་
རོལ་ཏུ་ཕྱིན་པ་བཅུ་དང་། ཤིན་ཏུ་ཕྲ་བའི་ཟབ་པའི་ཀུན་གཞི་བསྟན་པ་སྟེ།
དེ་ཉིད་སྣོད་དུ་གྱུར་ཞིང་ཆུད་མི་ཟ་བར་རེ་བའི་ཕྱིར་རོ། །གཞན་དུ་ནི་ཞག་

〔619〕 I1PD958880619.jpg
བདུན་པའི་བྱིས་པ་ལ། གཟུགས་སྣ་ཚོགས་བསྟན་པ་དང་། གླང་པོའི་ཁལ་རི་
བོང་ལ་བསྐུར་བ་ལྟ་བུའོ། །འོ་ན་ཅིའི་ཕྱིར་ཀུན་གཞི་དང་སེམས་ཐ་མི་དད་དོ་ཞེ་
ན༑ སེམས་ཀྱི་རང་བཞིན་དང་མཚན་ཉིད་བཤད་ན་ནི། ཀུན་གཞི་ཉིད་དུ་ལ།
ཀུན་གཞིའི་རང་བཞིན་དང་མཚན་ཉིད་བཤད་ན་ནི་སེམས་དང་སེམས་སུ་གྱུར་
པས་འོན་ཀྱང་དེ་ཐ་མི་དད་པས་ཀུན་གཞིའི་རྣམ་པར་ཤེས་པ་ཞེས་བྱའོ། །དེར་་
རྒོལ་ཏེ། འོ་ན་ཚོགས་དྲུག་ལ་ཡང་རྣམ་པར་ཤེས་པ་ཞེས་ཟེར་ཏེ། དེ་དང་ཐ་
དད་པ་ཡིན་ནམ་ཞེ་ན། མ་ཡིན་ཏེ་དེ་དག་གི་རྣམ་པར་ཤེས་པ་དེ་ཡང་ཀུན་གཞི་
སེམས་དང་གཅིག་སྟེ་ཀུན་གཞི་ལས་ལངས་པའི་ཕྱིར་རོ། །ཡང་ཅིའི་ཕྱིར་ཞེ་ན།
ཆོས་རྣམས་ཀུན་གྱི་རྩ་བ་སྟེ་རྩ་བ་ལ་བརྟེན་པའི་ཤིང་ལྗོན་པ་བཞིན་ནོ་ཞེས་བྱའོ། །
དེའི་ཕྱིར་གང་བྱང་ཆུབ་སེམས་དཔའ་རྣམས་ཀྱི་ཡུལ་ཤེས་བྱ་བའི་གནས་ལ་ཚིག་གི་
རྣམ་གྲངས་ནི་མང་སྟེ། ལེན་པའི་རྣམ་པར་ཤེས་པ་ཞེས་ཀྱང་དགོངས་པ་རྣམ་
པར་འགྲེལ་པ་ལས་གསུངས་པ། སེམས་ཉིད་དང་ཀུན་གཞིའི་རྣམ་པར་ཤེས་པ་
ཉིད་དང་། རྩ་བའི་རྣམ་པར་ཤེས་པ་ཉིད་དུ་ཡང་ཐེག་པ་ཆེན་པོ་ལས་བསྟན་ལ།
ཡང་ཉན་ཐོས་ལ་ཡང་སྟེ། སྐྱེས་བུ་དེ་ལ་དགའ་བའི་ཤེས་རབ་ཅན་ལ་སྟེ།
འཁོར་བ་ཅི་སྲིད་པའི་ཕུང་པོ་ཉིད་དུའོ། །རང་བྱང་ཆུབ་ཀྱི་ཐེག་པ་གང་དེ་ལ་
དགའ་བ་ལ་ཡང་བསྟན་ཏེ། སྲིད་པའི་ཡན་ལག་ཏུ་བསྟན་པ་ནི་ཀུན་གཞིའི་རྣམ་
པར་ཤེས་པའོ། །ཉན་ཐོས་ལ་ནི་ཇི་ལྟར་བསྟན་ཞེ་ན་གསུངས་པ། ཐོག་མ་
མེད་པའི་དུས་ཀྱི་དབྱིངས། །ཆོས་རྣམས་ཀུན་གྱི་གནས་ཡིན་ཏེ། །དེ་ཡོད་པས་ན་
འགྲོ་ཀུན་དང་། །མྱ་ངན་འདས་པ་ཐོབ་པར་འགྱུར་ཞེའོ། །དེ་ལ་ཡང་ལ་ལ་
འདི་སྙམ་དུ། སེམས་དང་ཡིད་དང་རྣམ་པར་ཤེས་པ་གསུམ་ནི་གཅིག་སྟེ། སྒྲ་
ཐ་སྙད་དོ་སྙམ་ན། དེ་ལྟར་མ་ཡིན་ཏེ། ཡིད་དང་རྣམ་པར་ཤེས་པ་གཉིས་


0

〔620〕 I1PD958880620.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ།

དོན་ཐ་དད་པ་ལ་དམིགས་པའི་ཕྱིར་རོ། །དེའི་ཕྱིར་སེམས་ཀྱང་དོན་ཐ་དད་པར་
འགྱུར་རོ། །དེ་ཡང་ལུང་ལས་མདོ་བསྡུས་རྣམ་པ་གསུམ་དུ་འགྱུར་རོ་ཞེས་པ་ནི།
རང་གི་མཚན་ཉིད་དང་། རྒྱུ་དང་འབྲས་བུའོ། །དེ་ལ་རང་གི་མཚན་ཉིད་ནི།
ཀུན་ནས་ཉོན་མོངས་པའི་ཆོས་ཅན་ཐམས་ཅད་ཀྱི་བག་ཆགས་ལ་བརྟེན་ནས།
ས་བོན་ཡོངས་སུ་འཛིན་པ་དང་ལྡན་པས། དེ་དག་བསྐྱེད་པའི་རྒྱུའི་མཚན་ཉིད་
དོ༑ །དེ་ལ་རྒྱུ་ཉིད་ཀྱི་མཚན་ཉིད་ནི། དེ་ལྟར་ཀུན་གཞི་རྣམ་པར་ཤེས་པ་ས་
བོན་ཐམས་ཅད་པ་དེ་ཀུན་ནས་ཉོན་མོངས་པའི་ཆོས་དེ་དག་གི་རྒྱུ་ཉིད་དུ་དུས་
ཐམས་ཅད་དུ་ཉེ་བར་གནས་པ་ཡིན་ནོ། །འབྲས་བུར་གཞག་པ་ནི་གང་ཀུན་གཞི་
རྣམ་པར་ཤེས་པའི་ཀུན་ནས་ཉོན་མོངས་པའི་ཆོས་དེ་ཐོག་མ་མེད་པའི་དུས་ཀྱི་བག་
ཆགས་ལ་བརྟེན་ནས་བྱུང་བའོ། །དེ་ལ་འོ་ན་བག་ཆགས་ནི་ཐ་དད་པ་མ་ཡིན་ལ།
སྣ་ཚོགས་པ་ཡང་མ་ཡིན་ན། ཆོས་ཐ་དད་པ་སྣ་ཚོགས་པ་དག་གི་རྒྱུར་ཇི་ལྟར་་་
རུང་ན་ཞེ་ན། དཔེར་ན་རས་སྣ་ཚོགས་པར་མི་སྣང་བ་ལ། ཚིག་གུ་རྩི་སྣ་་་་་
ཚོགས་པའི་ཚོན་གྱི་སྣོད་དུ་བཅུག་པ་དེའི་ཚེ། སར་ལ་ཚོན་སྣ་ཚོགས་པ་བྱེ་
བྲག་ཐ་དད་པའི་རྣམ་པ་སྣ་ཚོགས་པ་དུ་མ་སྟོན་པ་དེ་བཞིན་དུ། ཀུན་གཞིའི་་་་་
བག་ཆགས་སྣ་ཚོགས་ཀྱིས་བསྒོས་པ་ཡང་། བག་ཆགས་ཀྱི་དུས་ན་སྣ་ཚོགས་མ་་་
ཡིན་ན་ཡང་། འབྲས་བུ་མངོན་པར་གྲུབ་པའི་ཚེ། ཆོས་སྣ་ཚོགས་ཚད་མེད་པ་
དག་སྟོན་ཏེ། དེའི་ཕྱིར་ན། ཆོས་རྣམས་ཀྱི་རྩ་བ་ཡིན་ཞེས་བྱའོ། །འོ་ན་དེ་་
ལྟར་རྩ་བ་མེད་པའི་སེམས་ཆོས་ཐམས་ཅད་ཀྱི་རྩ་བ་ཡིན་ན། སེམས་ཉིད་ཇི་ལྟ་
བ་ཡིན་ཞེ་ན། སེམས་ནི་བྱང་ཆུབ་ཆེན་པོའི་ངོ་བོ་གདོད་ནས་མ་སྐྱེས་ཀྱང་།
སྐྱེ་བའི་ཆོ་འཕྲུལ་ཅན་ཐམས་ཅད་འབྱུང་བའི་བདག་ཉིད་ཅན་ཡིན་ཏེ། དེ་ལྟར་
རྒྱུད་ཕྱི་མ་ལས་གསུངས་པ། སེམས་ཉིད་དེ་ནི་ཇི་ལྟ་བུ། །བྱང་ཆུབ་དེ་ནི་

〔621〕 I1PD958880621.jpg
སེམས་ཡིན་ནོ། །སེམས་དང་བྱང་ཆུབ་དབྱེར་མེད་པས། །ཐམས་ཅད་མ་ལུས་
ཆོས་སོ་ཅོག །སེམས་དང་བྱང་ཆུབ་ཉིད་དུ་འདུས་ཞེས་གསུངས་ཏེ། སེམས་
སྐྱེ་བ་མེད་པའི་ངོ་བོ་ནི་བྱང་ཆུབ་ཆེན་པོའི་རང་བཞིན་ཡིན་ལ། སེམས་དང་བྱང་
ཆུབ་ལས་ཀྱི་རང་བཞིན་དུ་ནི། འཁོར་བ་དང་མྱ་ངན་ལས་འདས་པའི་ཆོས་
ཐམས་ཅད་འདུས་ཤིང་དབྱེར་མེད་པར་བསྟན་པ་ཡིན་ནོ། །དེ་ལྟ་བས་ན།
སེམས་ཉིད་རང་བཞིན་རྣམ་པར་དག་པ་གང་ཡིན་པ་དེ་ནི། ཡི་གེ་ཡིན་ལ།
ཡི་གེའི་རང་བཞིན་རྣམ་པར་དག་པ་གང་ཡིན་པ་དེ་ནི། ཡིད་བཞིན་གྱི་ནོར་བུ་
རིན་པོ་ཆེའི་སྤྲིན་ལྟ་བུ་ཡིན་ནོ། །ཞེས་བྱ་སྟེ་ཚིག་དེ་དག་གིས་ནི། སེམས་དང་
ཆོས་དང་ཡི་གེ་རྣམས་རང་བཞིན་གྱིས་རྣམ་པར་དག་པ་ལས། ཐུན་མོང་དང་
མཆོག་གི་དངོས་གྲུབ་ཐམས་ཅད་འབྱུང་བར་སྟོན་པ་ཡིན་ནོ། །ཡང་ཅིའི་ཕྱིར་དེ་
ལྟར་ཡིན་ཞེ་ན། སྒྱུ་འཕྲུལ་ཡི་གེ་བཞི་བཅུ་རྩ་གཉིས་ཀྱང་། དྲ་བའི་དཀྱིལ་
འཁོར་གྱི་ལྷ་བཞི་བཅུ་རྩ་གཉིས་ཀྱི་ངོ་བོར་ཡེ་ནས་མངོན་པར་རྫོགས་པར་སངས་
རྒྱས་ཏེ། དེ་ལྟར་ཡང་གནས་སྐབས་ཀྱི་དབང་ངོ་། །དེའི་ཕྱིར་ན། ཕྱོགས་
བཅུ་དུས་བཞིར་གཤེགས་པའི་དེ་བཞིན་གཤེགས་པ་ཡང་དག་པར་རྫོགས་པའི།
དཀྱིལ་འཁོར་ཐམས་ཅད་ཀྱང་སེམས་དང་ཡི་གེ་བྱང་ཆུབ་ཏུ་དབྱེར་མེད་པ་ལས་
གྲུབ་པར་གྱུར་ན། ཐུན་མོང་གི་དངོས་གྲུབ་ལ་སོགས་པ་ལྟ་ཅི་སྨོས་ཞེས་བྱའོ། །
ཅིའི་ཕྱིར་བླ་ན་མེད་པའི་བྱང་ཆུབ་འདོད་པའི་རྣལ་འབྱོར་པས། ཐུན་མོང་གི་
དངོས་གྲུབ་བསྒྲུབ་པར་བྱ་ན། བྱང་ཆུབ་ཆེན་པོའི་དོན་དང་འགལ་བར་མི་
འགྱུར་རམ། འོན་ཏེ་བླ་ན་མེད་པའི་བྱང་ཆུབ་ཐོབ་པ་ཉིད་ཀྱིས་ཐུན་མོང་གི་དངོས་
གྲུབ་ཐོབ་པར་མི་འབྱེད་དམ། བླ་ན་མེད་པའི་བྱང་ཆུབ་ཐོབ་པ་ཉིད་ཀྱིས་ཐུན་
མོང་གི་དངོས་གྲུབ་ཐོབ་པར་བྱེད་མོད་ཀྱང་། བྱང་ཆུབ་ཐོབ་པའི་སྐབས་སུ།

〔622〕 I1PD958880622.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
རྣལ་འབྱོར་པ་བདག་དང་གཞན་གྱི་དོན་ཕུན་སུམ་ཚོགས་པ་རྫོགས་པར་བྱ་བའི་་་་
ཕྱིར༑ བྱང་ཆུབ་ཆེན་པོའི་དོན་དང་ཡང་འགལ་བར་མི་འགྱུར་རོ། །དེ་ལྟར་
བདག་དང་གཞན་གྱི་དོན་ཕུན་སུམ་ཚོགས་པ་དེ་ཡང་གང་ཞེ་ན། བདུད་རྩིར་་་་
འབྱུང་ཞིང་འགྱུར་བ་དང་ཞེས་བྱ་བ་ལ་སོགས་པ་སྟེ། དེ་ལ་བདུད་རྩིར་འགྱུར་བ་
ནི་དུག་སྟེ། གང་དུག་གི་དངོས་པོ་དང་སྨན་རྣམ་ལྔ་དག་པར་བན་དྷའི་ནང་དུ་་
རྩལ་ནས་མདུན་དུ་གཞག་སྟེ། འོག་ནས་འབྱུང་བའི་རིམ་པས་བདག་རྡོ་རྗེ་ཆོ་ག་
ལྔས་བསྐྱེད་ནས། ཡུམ་ཉེ་བའི་བསྙེན་པ་དང་ལྡན་པར་བྱས་ཏེ། བདག་ཡབ་
ཡུམ་གྱི་ལྷག་པའི་བྱང་ཆུབ་སེམས་ལས། ཡུམ་གྱི་གསང་གནས་སུ་ཉི་ཟླའི་དཀྱིལ་
འཁོར་ལ་ཡི་གེའི་ཕྲེང་ལ་ཉིས་བརྩེག་པར་བསྒོམས་ལ། དེ་ལ་འདོད་ཆགས་ཆེན་
པོའི་དགའ་བས་གཡོས་པས། དེའི་འོད་ཟེར་སྤྲིན་ལྟར་འཁྲིགས་པ་སྟེ། ཡུམ་་
གྱི་བ་སྤུའི་བུ་ག་ནས་འཕྲོས་པས། འཇིག་རྟེན་དྲུག་གི་ཕྱོགས་བཅུར་ཁྱབ་ནས།
དེ་ལ་གནས་པའི་སངས་རྒྱས་ཐམས་ཅད་ཀྱི་སྙོ་ནའི་འོད་ཟེར་ལྷག་པའི་བྱང་ཆུབ་་་
སེམས་ཀྱི་ངོ་བོར་བསྡུད་ནས། སླར་འདུས་པ་དེས་དུག་གི་དངོས་པོ་དེ་ཉིད་་་
བསྲེགས་ནས། ཨའི་དངོས་པོར་སྣང་ཞིང་འོད་འབར་བར་བྱའོ། །དེ་བཞིན་་
དུ་ཡང་འཕྲོས་ཤིང་འདུས་པ་ནས་བསྟིམས་ནས་ཟླ་བའི་དཀྱིལ་འཁོར་ཉིད་དུའོ། །
དེ་བཞིན་དུ་ཡང་འཕྲོས་ཤིང་འདུས་པ་ལས། ཨ་ཡིག་དང་ཀ་ཡིག་གཉིས་སུའོ། །
དེ་ལས་འོད་འཕྲོས་པས་ལོ་ཀ་དྲུག་གི་ཕྱོགས་བཅུར་གནས་པའི། སངས་རྒྱས་རྡོ་
རྗེ་རིན་ཆེན་པད་མ་ལས་ཀྱི་རིགས་སུ་བཞུགས་པ་ཐམས་ཅད་ཀྱི་ཐབས་དང་ཤེས་་་
རབ་བསྐུལ་ནས། དེའི་ཡེ་ཤེས་ཀྱི་ངོ་བོ་ལྷག་པའི་བྱང་ཆུབ་ཀྱི་སེམས་ཀྱིས་ཐིམ་་་
པས༑ ཨ་ཡིག་དང་ཀ་ཡིག་ཀྱང་འོད་དུ་ཞུ་ནས། དཀར་ལ་ཤིན་ཏུ་གདང་
བའི་ཡེ་ཤེས་ཀྱི་བདུད་རྩིར་བསྒོམས་ནས། དུག་ནི་འབྱུང་ཞིང་བདུད་རྩིར་འགྱུར་

〔623〕 I1PD958880623.jpg
རོ།ཡང་ན་ཡི་གེ་ལས་དཀྱིལ་འཁོར་དུ་གྱུར་ནས། དེ་ཐབས་དང་ཤེས་རབ་
རོལ་པའི་ལྷག་པའི་བྱང་ཆུབ་སེམས་འཕྲོ་ཞིང་འདུ་བ་ལས། དཀྱིལ་འཁོར་ཐམས་
ཅད་ཀྱང་འདོད་ཆགས་ཆེན་པོའི་མེས་ཞུ་ནས། དཀར་ལ་དྭངས་པའི་བདུད་རྩིར་
གྱུར་པའོ། །དེ་ལྟར་ཡང་རྒྱུད་ཕྱི་མ་ལས་ཀྱང་གསུངས་པ། བདུད་རྩི་མཆོག་གི་
མཉམ་པ་ཆེན་པོའི་དབྱིངས་སོ། །བདུད་རྩིའི་དོན་ནི་སྐྱེ་བ་མེད་པའི་ཆོས་ཉིད་དོ།།
བདུད་རྩིའི་གནས་ནི་བྱང་ཆུབ་ཀྱི་སེམས་རྣམ་པ་གཉིས་སོ། །བདུད་རྩིའི་ལས་ནི་
གཟུང་བ་དང་འཛིན་པའི་རྣམ་པར་རྟོག་པ་སྤྱོད་པའོ། །གཞན་ཡང་རྐྱེན་ལས་་་་་
བྱུང་བའི་དུག །རྩ་བའི་དུག་དང་སྦྱར་བའི་དུག །ཀླུ་དུག་སྦོད་གཏོང་དུག་ལ་
སོགས༑ །ཐུགས་རྗེ་ཆེན་པོའི་བྱིན་རླབས་ཀྱིས། །དུག་རྣམས་ཐམས་ཅད་དབྱུང་
བའི་ཕྱིར། །དཀྱིལ་འཁོར་ཐམས་ཅད་བསྒོམ་པའི་ཕྱིར་ཞེས་གསུངས་ཏེ། ཡང་
རྫས་ལས་བསྒྲུབས་པའི་དེ་དག་ནི་མཚན་མ་ལས་གྱུར་པ་ཡིན་ཏེ། ཡབ་ཡུམ་་་
ཐབས་དང་ཤེས་རབ་རོལ་པའི་ལྷག་པའི་བྱང་ཆུབ་སེམས་ཉི་ཟླའི་དཀྱིལ་འཁོར་ལས།
གསང་བའི་ཡིག་འབྲུ་བཀོད་དེ། དེ་ལས་ཅི་ཡང་གཞན་དུ་འགྱུར་བ་ལ་འགྲུབ་་་་་
ཅེས་བྱའོ། །དེ་ལྟར་ཡང་ཡེ་ཤེས་ཀྱི་བདུད་རྩིར་གྱུར་པ་དེས། གང་གསོའ་
བར་བྱ་བའི་བསྒྲུབ་བྱ་ལ་བླུད་ན། དུག་དང་ནད་དང་གདོན་ལ་སོགས་པའི་ལུས་
ཀྱི་དབང་པོ་ལ་གནས་པ་ནི་དེ་ལས་བྱུང་ཞིང་། སེམས་ཅན་གྱི་ནད་བཞི་བརྒྱ་རྩ་
བཞིའི་ནད་ལ་སོགས་པ་ཡང་སེལ་བར་བྱེད་དོ་ཞེས་བྱའོ། །དེ་ལྟར་ཡང་རྒྱུད་ཕྱི་་་
མ་ལས་ཀྱང་། བདུད་རྩི་རྣམ་པ་ལྔའི་ཡོན་ཏན་གསུངས་པ། བཞི་བརྒྱ་རྩ་
བཞིའི་ནད་སེལ་ཞིང་། །དུག་གསུམ་སྡུག་བསྔལ་མེད་པ་དང་། །བསྐལ་པར་ཚེ་
ཚད་གནས་པ་དང་། །མི་གནས་དངོས་གྲུབ་ཐོབ་འགྱུར་ཞིང་། །ཚོགས་གཉིས་
རྫོགས་པར་ཡང་དག་གསུངས་ཞེས་པའི་ཕྱིར་རོ། །ཡང་ཐབས་དང་ཤེས་རབ་

〔624〕 I1PD958880624.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། .
བྱང་ཆུབ་ཀྱི་སེམས་ཉི་ཟླ་ཡིག་འབྲུ་དང་བཅས་པ་དེ་ལ། འོད་ཟེར་གྱི་ཕྲེང་བ་
རབ་ཏུ་གཡོས་པས་འཕགས་པ་ལ་མཆོད་ཅིང་སེམས་ཅན་གྱི་ངན་སོང་གི་རྒྱུད་
སྦྱངས་པར་བསྒོམས་ན། དེ་ཉིད་ཀྱི་རྒྱུ་མཐུན་པའི་འབྲས་བུས། ཚེ་འདི་ཁོ་ན་
ཅི་ལྟར་འདོད་པ་བཞིན་དུ་འདོད་པའི་ལོངས་སྤྱོད་ཀྱི་འབྲས་བུ་བསམས་པ་མེད་
པར་འདུ་ཞིང་དེ་ལྟར་དེ་དག་དང་ལྡན་པས་ན། ཉོན་མོངས་པ་མི་སྐྱེ་བས་གཞན་
ལ་ཡང་ཕན་འདོགས་པས། ལོངས་སྤྱོད་འབྱུང་བར་འགྱུར་ཞིང་ངན་སོང་སྦྱོང་ངོ་།།
ཡང་ན་ངན་འགྲོར་ལྟུང་བ་དག་ལས། གསང་བའི་སྒྱུ་འཕྲུལ་བསྒོམས་ཏེ། ཡེ་་
ས་ཀྱི་འོད་ཟེར་གྱིས་སྦྱང་བར་བྱའོ། །རྒྱུད་ཕྱི་མ་ལས་ནི་བདུད་རྩི་ལྔ་པོ་དེ་ཉིད་
ཡེ་ཤེས་ཀྱི་འོད་ཟེར་ལས་སྦྱངས་ནས། རྣལ་འབྱོར་པས་འཐུངས་ན་ངན་སོང་
གསུམ་གྱི་སྒྲིབ་པ་སྦྱངས་སོ། །དེ་ཡང་ཅིའི་ཕྱིར་ཞེ་ན། གཟུང་བ་དང་འཛིན་
པའི་རྣམ་པར་རྟོག་པའི་ནད་ཐམས་ཅད་འབྱང་བར་འགྱུར་རོ་ཞེས་གསུངས་ཏེ།
དེ་ལྟར་ཡང་གསུངས་པ། འོད་འཕྲོ་འབར་ཞིང་ཕྱོགས་བཅུར་འཕྲོ། །སླར་
འདུས་འོད་འཕྲོ་བདུད་རྩི་འབར། །ཤིན་ཏུ་གསལ་ཞིང་རྩེ་གཅིག་བསྒོམ། །ཡི་གེ་
འབྲུ་ཚོགས་སྔགས་བཟླས་ཤིང་། །འཐུངས་ན་ངན་སོང་སྒྲིབ་པ་བྱང་ཞེས་
གསུངས་པའི་ཕྱིར་རོ། །ཐུན་མོང་གི་དངོས་གྲུབ་གཞན་ཡང་འགྱུར་བའི་ཕྱིར་རོ། །
ཡང་ཅི་ཡང་གཞན་དུ་འགྱུར་བ་འགྲུབ་ཅེས་བྱ་བ་གསུངས་ཏེ། ཡེ་ཤེས་ཀྱི་བདུད་
རྩི་དེ་ཉིད་གོང་དུ་གསུངས་པ་ལྟ་བུའི་རིམ་པས་བྱིན་གྱིས་བརླབས་ནས། འཕགས་
པ་དང་མཁའ་འགྲོ་དང་མི་མཐུན་པའི་ཕྱོགས་ལ་གཏོར་བར་བྱས་ནས། ཅི་ཡང་
གཞན་དུ་འགྱུར་བར་འགྲུབ་ཅེས་བྱ་སྟེ། ལོ་ཀ་དང་ལོ་ཀ་ལས་འདས་པའི་དངོས་
གྲུབ་འགྲུབ་པར་འགྱུར་རོ། །དེ་ལྟར་ཡང་རྒྱུད་ཕྱི་མ་ལས་གསུངས་པ། རྟག་ཏུ་
རྟེན་དང་དངོས་གྲུབ་ནི། །ནད་རྣམས་ཐམས་ཅད་བྱང་བ་དང་། །ལྷ་ལ་་་་་

〔625〕 I1PD958880625.jpg
མཆོད་པས་གཉིས་མེད་འགྱུར། །དྲག་པོ་གཏུམ་པོ་ལྷ་ནེར་འགྱུར། །སངས་
རྒྱས་གོ་འཕང་ཐོབ་འགྱུར་ན། །ལྷ་སྲིན་ལ་སོགས་སྨོས་ཅི་དགོས་ཞེས་གསུངས་་་་
པའི་ཕྱིར་རོ། །ཡང་སྒྱུ་འཕྲུལ་དེ་ཁོ་ན་ཉིད་ལས། གྱེན་པོ་ལ་ཡར་བསྟེབ་པའི་
ཆུ་གཙང་མ་ཁམ་ཕོར་གང་བཅུས་པ་དང་། བདུད་རྩི་རྣམ་པ་ལྔ་སྦྱར་མ་མདུན་་
དུ་བཞག་ནས། གོང་དུ་གསུངས་པའི་སྒྱུ་འཕྲུལ་གྱི་ཡི་གེ་ཕྲེང་བ་གཉིས་ཀྱང་མ་་་
འཕོས་བཞིན་དུ། སྒྱུ་འཕྲུལ་གྱི་འཕྲོ་འདུའི་ཕྲེང་བ་ཕྱུང་ལ། ཆུ་དང་བདུད་རྩི་
རྣམ་པ་ལྔ་ཁམ་ཕོར་མཚན་དང་ལྡན་པའི་ནང་ན་གནས་པར་བསྒོམ་ལ། ཡེ་ཤེས་
ཀྱི་ཡིག་འབྲུ་ལྷའི་རང་བཞིན་ཇི་ལྟ་བ་བཞིན་དུ་བསྒོམས་ཤིང་འཕྲོ་འདུ་བྱས་པས།
ཡི་གེ་ཡང་རྡོ་རྗེ་རྒྱ་གྲམ་མང་པོ་རྡུལ་ཕྲ་རབ་ལྟ་བུའི་ཆུའི་རྡུལ་དང་དབྱེར་མེད་པར་
གྱུར་པར། ནམ་དེ་ཉིད་སྲ་བ་དང་། དེ་ལས་སྐྱེས་བུའི་ཚུལ་གྱིས་ནམ་མཁའ་
ལ་བསྒོམས་ཏེ། ནམ་མཁའ་ཉིད་དུ་མ་གྱུར་བར་དུ་བསྒོམས་ལ། དེ་ཉིད་ཀྱི་
བར་དུ་འཆག་པར་བྱ་སྟེ། བདག་ཉིད་དཔལ་ཀུན་ཏུ་བཟང་པོའི་རྐང་པའི་
གནས་ཐམས་ཅད་དུ་ནི། དོན་ཡོད་གྲུབ་པར་ང་རྒྱལ་བསྐྱེད་ལ། རྐང་པ་
གཉིས་ཀྱི་འོག་ཏུ་རླུང་གི་དཀྱིལ་འཁོར་བསྒོམས་ལ། དེའི་སྟེང་དུ་འཆག་པར་བྱ་
སྟེ༑ རྒྱ་མཚོ་ཆེན་པོའི་ཕ་རོལ་ཏུ་འགྲོ་བར་བྱའོ། །དེ་ནས་ནམ་མཁའ་ཡང་རྡོ་
རྗེ་སྲ་བར་འགྱུར་རོ། །ཡང་བདུད་རྩི་རྣམ་པ་ལྔས་ཁམ་པོར་ཁ་སྦྱར་བའི་ནང་དུ་
བླུགས་ལ། བདུད་རྩི་རྣམ་པ་ལྔའི་དཀྱིལ་འཁོར་གྲུ་བཞི་པའི་དཀྱིལ་འཁོར་
གྱི་ཐོག་ཏུ་བཞག་སྟེ། དེའི་ནང་དུ་ཡང་ཉི་ཟླའི་དཀྱིལ་འཁོར་བསྒོམས་ཏེ།
གསང་བའི་ཟླ་བའི་སྒྱུ་འཕྲུལ་ཕྱིར་འབྱུང་བ་དང་། དབྱེར་མེད་པར་བྱ་སྟེ།
དབང་ཆེན་གསེར་གྱི་ས་གཞི་ལམ་གྱི་ས་བོན་ལས་སྐྱེས་པ་ལས་འོད་ཕྱུང་སྟེ། གྱི་གྱི་ས་བོན་ལས་བསྐྱེད་པའི་རླུང་གི་དཀྱིལ་འཁོར་བསྐྱེད་པས། རཾ་ལས་བསྐྱེད་

〔626〕 I1PD958880626.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
པའི་མེའི་དཀྱིལ་འཁོར་གྲུ་གསུམ་འབར་བས། ཁམ་པོར་སྦྱར་བ་ལྔའི་ནང་གི་
བདུད་རྩི་རྣམ་པ་ལྔ་དང་། སྒྱུ་འཕྲུལ་གྱི་ཡི་གེ་རྣམ་པར་བསྲེགས་པས། དེ་
ཉིད་ལས་དང་པོ་དུ་བ། གཉིས་པ་ལས་མེ་ལྕེ་གསུམ་པ་ལས་མེའི་ཕུང་པོ་ཉིད་དུ་
བསྒོམས་ནས། ཡེ་ཤེས་ཀྱི་མེ་འབར་ནས་འཇིག་རྟེན་པའི་མེ་ཡང་ཚིག་པའོ། །
རིན་ཆེན་འབྱུང་ལྡན་དང་མཱ་མ་ཀྲི་གཉིས་ཀྱི་ཏིང་ངེ་འཛིན་གྱི་སྒྱུ་འཕྲུལ་གྱིས་ནི།
ཡེ་ཤེས་ཀྱི་ཆུར་གྱུར་ནས་འབབ་པའོ། །དོན་ཡོད་པ་དང་སྒྲོལ་མ་གཉིས་ཀྱི་ཏིང་
ངེ་འཛིན་གྱི་སྒྱུ་འཕྲུལ་གྱིས་ནི། འཇིག་རྟེན་གྱི་ཁམས་གཏོར་ཏོ། །མི་བསྐྱོད་
པ་དང་ནམ་མཁའི་དབྱིངས་ཀྱི་དབང་ཕྱུག་མ་གཉིས་ཀྱི་ཏིང་ངེ་འཛིན་གྱིས་ནི།
ཐམས་ཅད་སྟོངས་ཤིང་ལྟུང་བའོ། །གཞན་ཡང་ཏིང་ངེ་འཛིན་གྱི་ཆོ་འཕྲུལ་བཞི་
སྟེ༑ སྒྱུ་འཕྲུལ་དེ་ཉིད་ཀྱིས། དགུག་པ་ནི་ལྷ་དང་ཀླུ་དང་། ལྷ་མ་ཡིན་དང་
གནོད་སྦྱིན་གྱི་བུ་མོ་ལ་སོགས་པའོ། །ཡང་ན་བསྒྲུབ་པར་བྱ་བ་ལ་ཡང་དགོས་པའོ། །
དེ་ལྟར་ཡང་དགུག་ནུས་པའི་དེ་ཉིད་སླར་གཏང་ཡང་ནུས་པའོ། །དགྲོལ་བ་ནི་་་
རིགས་སྔགས་ཀྱི་སྐུ་ལ་སོགས་པའོ། །ཡང་སྒྱུ་འཕྲུལ་ལས་ལྕགས་ཀྱུའི་ཏིང་ངེ་་་
འཛིན་གྱིས། དགུག་པའོ། །ཞགས་པ་དང་ལྕགས་སྒྲོག་གི་ཏིང་ངེ་འཛིན་གྱིས་
ནི༑ བཅིང་བའོ། །དྲིལ་བུའི་ཏིང་ངེ་འཛིན་གྱིས་ནི་དགྲོལ་བའོ། །གསོའ་
བ་ནི་ནད་ལ་སོགས་པའོ། །གང་སྲིད་པ་བར་མ་ཚུན་ཆད་དུ་གནས་པ་དེ་ལ།
གོང་གི་རིམ་པ་དང་། དེ་ཉིད་ཀྱི་ཆེ་བ་ལ་སོགས་པས་བསྐྱེད་པའོ། །གསོད་པོ
པ་ནི་བསྟན་པ་ལ་གནོད་པ་སྟེ། སྒྱུ་འཕྲུལ་ལས་བསྒྲུབ་བྱ་བཀུག་སྟེ། དེའི་
གཟུགས་ལ་བབ་སྟེ། ཕྱིར་དབྱུང་བའི་དོན་གྱིས་ཕུར་པ་བཏབ་ལ། དྲག་པོའི་
ཧོ་ཁུང་དུ་བསྲེག་པའོ། །ཕམ་པ་ནི་ཕ་རོལ་གྱི་སྡེ་འཇིག་པར་བྱེད་པ་སྟེ། སྒྱུ་་་
འཕྲུལ་ལས་འོད་ཟེར་དམར་པོའི་སྣ་ལས་སྣང་བ་མཐའ་ཡས་ཀྱིས་དབུས་ཀྱི་གཙོ་བོ་

〔627〕 I1PD958880627.jpg
བྱས་པའི་ལྷའི་ཆ་ལུགས་ཐམས་ཅད་དམར་པོར་གནས་པ་ལས། ཕ་རོལ་གྱི་སྡེ་ལ་
ཐིམ་ནས། དེའི་ལུས་ངག་སེམས་དང་དབྱེར་མེད་ནས། འོད་ཟེར་སླར་འདུས་
ནས་ཕ་རོལ་གྱི་སྡེ་ཐམས་ཅད་བདག་གི་དབང་དུ་བྱའོ། །ཡང་ན་འོད་ཟེར་ལས་་
མི་བསྐྱོད་པ་སྐུ་མདོག་གནག་པ། དབུས་ཀྱི་གཙོ་བོ་བྱས་པའི་དཀྱིལ་འཁོར་གྱི་ལྷ་
ལ་ཐིམ་ནས། དེའི་སེམས་དང་དབྱེར་མེད་པར་གྱུར་པ་དང་། འོད་ཟེར་སླར་
བསྡུས་ནས་ཕ་རོལ་གྱི་དྲན་པ་མེད་པར་བྱས་ནས། ཤགས་དང་གཡུལ་ལ་སོགས་
པས་ཀྱང་ཕ་རོལ་འཕམ་ནས། སྙིང་རྗེ་ཆེན་པོས་བསྟན་པ་གྲུབ་པའི་རྣལ་འབྱོར་
པ་རྒྱལ་བར་བྱའོ། །དེ་ལྟ་བུ་དེ་ཡང་ཏིང་ངེ་འཛིན་འདི་ཡིས་བྱེད་པར་འགྱུར་རོ་
ཞེས་བྱའོ། །ཏིང་ངེ་འཛིན་གྱི་རྒྱུ་དེ་ཉིད་ཀྱང་གང་ལས་བྱུང་བ་ཡིན་ཞེ་ན། དེ་
ཉིད་ཡེ་ཤེས་རང་སྣང་བའི་ངང་ལས། སྒྲ་ཡིག་དང་ཀ་ཡིག་ལས། མིང་དང་་་
ཚིག་གི་ངོ་བོ་དང་། ཡི་གེའི་གཟུགས་ལ་སོགས་པའི་ཡིག་འབྲུ་བཞི་བཅུ་རྩ་གཉིས་
ལྷ་བཞི་བཅུ་རྩ་གཉིས་ཀྱི་རང་བཞིན་དེས་ནི། ཐམས་ཅད་ནས་ཐམས་ཅད་དུ་
འགྲུབ་པར་འགྱུར་བས། ཡིད་བཞིན་གྱིས་ཞེས་བྱའོ། །དཔེ་ཅི་ལྟར་ཞེ་ན།
མུན་ལ་སྣང་བྱུང་ཞེས་ཏེ། མུན་པ་ལ་སྣང་བ་དང་སྒྲོན་མ་བྱུང་ན། མུན་པ་
རང་གི་ཆོས་ཉིད་ཀྱིས་གདང་བར་བྱེད་པ་དང་། གསེར་འགྱུར་གྱི་རྩིས་ཟངས་
སྲང་སྟོང་དུས་གཅིག་ཏུ་གསེར་དུ་བྱེད་པ་དེ་བཞིན་དུ། སྟོན་པ་རྡོ་རྗེ་སློབ་དཔོན།
མཆོད་པ་ལ་བརྩོན་པ་དང་། རྣལ་འབྱོར་པ་ཉིད་ཀྱི། རྟོགས་པ་གསལ་བ་དང་།
ལེའུ་དགུ་པ་ལས་གསུངས་པའི། དམ་ཚིག་དང་སྡོམ་པ་དང་ལྡན་པ་དང་།
རྒྱུད་ལ་མོས་པའི། སྔགས་དང་ཕྱག་རྒྱ་རྣམས་མ་ཉམས་ཤིང་། རྒྱུད་ཐམས་
ཅད་ཀྱི་དོན་ཤེས་ཤིང་ཕྱི་ནང་གི། ཡོ་བྱད་ཐམས་ཅད་དང་ལྡན་ན། འགྲུབ་
པར་འགྱུར་གྱི་དེ་དག་དང་། མི་ལྡན་པ་ནི་ཅི་བྱས་པ་ཐམས་ཅད་ལ་དོན་མེད་

〔628〕 I1PD958880628.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཅིང་། བདག་གི་ལུས་སེམས་ཀྱི་རྒྱུད་ཉིད་བརླག་པར་འགྱུར་རོ་ཞེས་བྱའོ། །དེ་
ལྟར་ཐུན་མོང་གི་དངོས་གྲུབ་ཐམས་ཅད་ཀྱི་རྒྱུ་ཏིང་ངེ་འཛིན་ཡིན་པར་མ་ཟད་ཀྱི།
མཆོག་གི་དངོས་གྲུབ་མི་གནས་པ་མྱ་ངན་ལས་འདས་པའི་རྒྱུ་ཡང་། ཏིང་ངེ་
འཛིན་ཡིན་པར་ཚིག་བརྒྱད་ཀྱིས་བསྟན་པའི་ཕྱིར། དུས་གསུམ་རྒྱལ་བས་ཐུགས་
ཆུད་པའི་ཞེས་བྱ་བ་ལ་སོགས་པ་གསུངས་ཏེ། དུས་གསུམ་གྱི་རྒྱལ་བ་ཐམས་ཅད་
ཀྱིས་ཐུགས་སུ་ཆུད་པའི་དངོས་གྲུབ་མཆོག་གི་སྙིང་པོ། མི་གནས་པ་མྱ་ངན་ལས་
འདས་པ་དེ་ནི་ཟད་པའི་དུས་མེད་ཅེས་བྱའོ། །དཔེ་ཅི་ལྟར་ཞེ་ན། ཡིད་
བཞིན་གྱི་མཛོད་དོ། །ཅིའི་ཕྱིར་ཞེ་ན། འཕེལ་འགྲིབ་མེད་ཅེས་བྱ་བ་གསུངས་
ཏེ༑ རབ་ཏུ་བརྟན་པའི་ཨ་དང་འདྲ་ཞེས་བྱའོ། །དེ་ལྟར་སེམས་ཀྱི་ཆོས་ཉིད་
བྱང་ཆུབ་ཀྱི་སེམས་དེ་ནི། དོན་དམ་པར་དངོས་པོ་མེད་པའི་ནམ་མཁའི་
དབྱིངས་བཞིན་དུ་བཞུགས་པ་ཡིན་དུ་ཟིན་ཀྱང་། དོན་དམ་པའི་ཀུན་རྫོབ་ཏུ་ཇི་
ལྟར་བསམས་པ་བཞིན་དུ། ཐུན་མོང་དང་ཐུན་མོང་མ་ཡིན་པའི་དངོས་པོ་སྤྲིན་
རྣམ་པ་སྣ་ཚོགས་པར་ཏིང་ངེ་འཛིན་ཉིད་ལས་འབྱུང་ཞིང་འགྲོ་བའི་དོན་དུ་འགྱུར་
རོ༑ །ཞེས་བྱ་བ་གསུངས་པ་ཡིན་ནོ། །དེ་ལྟར་ཐུན་མོང་གི་དངོས་པོ་རྣམས་་
ཀུན་རྫོབ་ཀྱི་བདེན་པ་ལ་སྣང་བའི་བདག་ཉིད་དེ་དག་ཀྱང་། དོན་དམ་པར་རང་
བཞིན་མེད་པ་ཡིན་ལ། དེ་ལྟར་ཡང་དངོས་པོ་དེ་དག་དངོས་པོ་མེད་པར་རྟོགས་
ཤིང་དབང་སྒྱུར་༔ བའི་དེ་ཉིད་ཏིང་ངེ་འཛིན་ཡིན་ཞེས་བྱའོ། །ཏིང་ངེ་འཛིན་དེ་
ཉིད་ཀྱང་གང་དང་གང་ཞེ་ན། དེ་ཉིད་ཀྱི་དོན་ཚིག་ཉི་ཤུས་སྒྱུ་འཕྲུལ་གྱི་ཏིང་ངེ་
འཛིན་གྱི་གཞི་བསྟན་པའི་ཕྱིར། གང་གིས་དམིགས་མེད་མི་ཤེས་པ་དེ་ཞེས་བྱ་བ་
ལ་སོགས་པ་སྟེ། དངོས་གྲུབ་ཡ་མཚན་ཆེན་པོར་འགྱུར་ཞེས་བྱ་བའི་བར་དུ་ཇི་་་
སྙེད་པའོ། །དེ་ལ་གང་གིས་ཞེས་བྱ་བ་ལ་སོགས་པ་གསུངས་ཏེ། དེ་ལ་གང་་་་

〔629〕 I1PD958880629.jpg
གིས་ཞེས་བྱ་བ་ནི་གང་ཡང་རུང་སྟེ་ཕྱིའོ། །དེས་སྟོང་པ་ཆེན་པོའི་རང་བཞིན།
དམིགས་སུ་མེད་པའི་དོན་མི་ཤེས་ན་ནི། རྣལ་འབྱོར་པ་དེ་ཡིས་ཆོས་ཀྱི་དབྱིངས་
ཀྱང་མི་ཤེས་ཞེས་བྱ་སྟེ། དེ་ཤེས་པར་བྱ་དགོས་པ་དེའི་ཕྱིར། ཕྱི་ནང་སྣོད་་་་་
བཅུད་དུ་སྣང་བའི་དངོས་པོ་ཐམས་ཅད་དངོས་པོ་མེད་པར་རྡུལ་ཕྲ་རབ་ཀྱི་རང་་
བཞིན་དུ་འཇིག་པས་དེའི་ཕྱིར། དེ་དག་དམིགས་སུ་མེད་པར་ཤེས་པར་གྱིས་ཤིག།
དེ་ལྟར་ཕྱི་གཟུང་བའི་ཡུལ་གཞིགས་ནས། ད་ནི་ནང་འཛིན་པའི་སེམས་གཞིག་་
པར་བྱ་སྟེ། དེའི་ཕྱིར་ཡང་གསུངས་པ་གཞི་རྩ་མེད་པའི་སེམས་ཞེས་བྱ་བ་ལ་་་་་
སོགས་པ་སྟེ། ཅིའི་ཕྱིར་འདིར་ཀུན་གཞིའི་རྣམ་པར་ཤེས་པར་གཙོར་སྨོས་ན།
དེ་ནི་ཐེག་པ་ཆེན་པོ་ཉིད་ཀྱི་ཕྱིར་ན་སྟེ། ཀུན་གཞི་རྣམ་པར་ཤེས་པ་དེ་ཉིད་ནི།
ཕོ་དང་མོ་དང་མ་ནིང་དང་མཚན་མ་མེད་པ་དང་། རིགས་རྒྱུད་པ་ཡང་མ་ཡིན།
འོ་ན་ཁ་དོག་ལྔ་དང་། དབྱིབས་བརྒྱད་དུ་ཡིན་ནམ་ཞེ་ན་མ་ཡིན་ནོ། །འོ་
ན་ཚོགས་དྲུག་པའི་གནས་ཙམ་ཡིན་ནམ་ཞེ་ན་མ་ཡིན་ནོ། །འོ་ན་གང་ཡིན་ཞེ་ན།
དེ་གང་ཡང་མིན་ནོ། །དེ་བཞིན་ཉིད་ཆོས་ཀྱི་དབྱིངས་ཀྱི། ཡེ་ཤེས་ཏེ་ཞེས་བྱའོ།།
དེ་བཞིན་ཉིད་ཆོས་ཀྱི་དབྱིངས་ཡེ་ཤེས་དེ་ནི། ཡང་ཐབས་ཀྱི་ཕྱག་རྒྱ་ཀུན་གཞི་རྒྱུ་
སྟེ༑ དང་པོ་འབྱུང་བ་ཉིད་ཀྱི་ཕྱིར་ནའོ། །དེས་ནི་ཆོས་ཀྱི་སྐུའི་ས་བོན་དུ་་
གསུངས་པ་སྟེ། ཆོ་ག་དང་པོ་སྟེ། ཐབས་ལས་ཞེས་བྱ་བ་ནི། ཆོས་ཀྱི་སྐུའི་་
ས་བོན་སྟོང་པ་ཆེན་པོ་ལས་ཟླ་བ་ཨ་ཡིག་དང་ལྡན་པ་དེ་ལས། ཐབས་དང་པོའི་
རྡོ་རྗེ་འབྱུང་སྟེ། དེས་ནི་ལོངས་སྤྱོད་རྫོགས་པའི་སྐུ་ཉིད་དུའོ། །ཐབས་བསམ་
ཡས་ཞེས་བྱ་བ་ནི། བྱ་བ་བསྒྲུབ་པའི་ངོ་བོ་དཔལ་ཀུན་ཏུ་བཟང་པོ་དུས་དང་་་་
གནས་སྐབས་ཀུན་ཏུ་སྤྲུལ་པའི་སྐུ་རྒྱུན་མི་འཆད་པའི་བདག་ཉིད་དུ། འབྱུང་
ཞེས་བྱའོ། །ཕུང་པོ་ལྔ་དང་འབྱུང་བ་ལྔ་དང་། དོན་དམ་པར་ཐ་དད་པ་མ་་་

〔630〕 I1PD958880630.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
ཡིན་ན་ཡང་། ཀུན་རྫོབ་ཏུ། ཐ་དད་པའི་ཞེས་བྱའོ། །དེ་ལྟར་ཡང་གསུངས་
པ༑ འབྱུང་བ་ཆེན་པོ་དེ་དག་ལ་ལྷག་པའི་ཏིང་ངེ་འཛིན་བསྐྱེད་པར་བྱའོ། །
རགས་པ་ཐབས་ཀྱི་ཕྱག་རྒྱ་སྟེ། །དེ་བཞིན་གཤེགས་པ་ལྔར་བསྒོམ་ཞིང་། །
འབྱུང་བ་སོ་སོའི་མཚན་ཉིད་པ། །ཡུམ་ལྔ་དག་ཏུ་བསྒོམ་པར་བྱ། །དེ་རིགས་ཡེ་་
ཤེས་ལྔ་ཉིད་དོ་ཞེས་གསུངས་པས། འོན་ཏང་དེ་རྣམ་པར་དག་པ་ཡབ་ཡུམ་ལྔ་
ལྔར་ཡང་དོན་དམ་པར་ཐ་དད་པ་མིན་ཡང་། ཀུན་རྫོབ་ཏུ་ཐ་དད་པའོ། །
ནང་གི་དབང་པོ་གཟུགས་ཅན་ཏེ། དེ་རྣམ་པར་དག་པ་བྱམས་པ་ལ་སོགས་པ་
བཞིའོ༑ །དེའི་ཡང་། ནང་ནི་རྣམ་པར་ཤེས་པ་གཟུགས་མེད་པ་སྟེ།
ཡོངས་སུ་དག་པའི་སའི་སྙིང་པོ་ལ་སོགས་པ་བཞིའོ། །ཕྱི་རོལ་ནི་དེ་དག་གི་ཕྱིའི་
ཡུལ་ཏེ་ལྷ་མོ་བརྒྱད་དོ། །དེའི་དོན་གྱིས་ནི་ཁྲོ་བོ་དང་ཁྲོ་མོ་ལ་སོགས་པ་ཡང་
དཔལ་ཀུན་ཏུ་བཟང་པོ་དེའི་སྐུ་ལ་རྫོགས་ཤིང་ཚང་ཞེས་བྱའོ་དེ་ལྟར་སྣོད་བཅུད་
དང་དབང་ཡུལ་ཐམས་ཅད་རྣམ་པར་དག་པ་ལ་ནི། དཀྱིལ་འཁོར་བསམ་ཡས་
ཡེ་ཤེས་རོལ་ཞེས་བྱའོ། །དེ་དག་གི་དོན་ནི་འདི་ལྟ་སྟེ། རྣལ་འབྱོར་པ་གང་གི་
རང་གི་སྟན་ལ་འདུག་གནས། ཕུང་པོ་ལྔ་རང་རང་གི་གཏན་ཚིགས་ཀྱིས་སྟོང་པ་
དང་། ཕྱི་སྣོད་ཀྱི་འཇིག་རྟེན་དང་ནང་བཅུད་ཀྱི་འཇིག་རྟེན་གཉིས་རྡུལ་ཕྲ་རབ་
ཏུ་གཤིགས་པ་དང་། དེ་ནས་དེ་ལྟར་ཕྱི་གཟུང་བའི་ཡུལ་གཏན་ལ་ཕབ་ནས།
ནང་འཛིན་པའི་སེམས་གཏན་ལ་དབབ་པར་བྱས་ནས། ཆོས་ཀྱི་དབྱིངས་སྟོང་པ་
ཆེན་པོའི་ཡེ་ཤེས་སུ་བསྒོམ་མོ། །དེ་ཉིད་ལས་མ་འཕོས་པའི་ཚུལ་གྱིས་རབ་ཏུ་
བརྟན་པའི་ཨ་ལས་ཉི་ཟླའི་དཀྱིལ་འཁོར་མཚན་དང་དཔེ་བྱད་ཀྱི་ཡིག་འབྲུས་
བརྒྱན་པར་བསྒོམ་པར་བྱའོ། །དེ་ནི་མེ་ལོང་ལྟ་བུའི་ཡེ་ཤེས་ཏེ་ཆོ་ག་གཉིས་པའོ། །
ཡང་དེ་འོད་དུ་ཞུ་བ་ལས་འོད་ཀྱི་གོང་བུར་གྱུར་པ་ནི། མཉམ་པ་ཉིད་ཀྱི་ཡེ་ཤེས་

〔631〕 I1PD958880631.jpg
ཏེ་ཆོ་ག་གསུམ་པའོ། དེའི་འཕྲོ་འདུ་ལས་ཧཱུཾ་གི་རྒྱུ་མཐུན་པའི་འབྲས་བུ་དང་པོའི་
རྡོ་རྗེ་སྟེ། ཆོ་ག་བཞི་པའོ། །དང་པོའི་རྡོ་རྗེ་དེ་ལས་སྐུ་གསུང་ཐུགས་ཀྱི་འཕྲོ་
འདུ་མཐར་ཐུག་པ་དང་། ཡེ་ཤེས་ཀྱི་སྐུ་འཇིག་པ་མེད་པའི་མཚན་ཉིད།
དཔལ་ཀུན་ཏུ་བཟང་པོ་སྟེ། བྱ་བ་ནན་ཏན་གྱི་ཡེ་ཤེས་ཏེ་ཆོ་ག་ལྔ་པའོ། །དེ་་
ལྟ་བུ་དེ་ལས་དབང་པོ་དང་རྣམ་པར་ཤེས་པ་སེམས་དང་འབྱུང་བ་རིགས་ཡབ་ཡུམ་
དུ་རྣམ་པར་དག་པ་དང་། དུས་དང་གནས་གཞི་དང་ཕྱིན་ཅི་ལོག་གི་མུ་བཞི་ཁྲོ་
བོ་ཁྲོ་མོར་རྣམ་པར་དག་པ་སྟེ། ཕྱི་དང་ནང་གི་དངོས་པོ་ཐམས་ཅད་དཀྱིལ་་
འཁོར་ལ་དཀྱིལ་འཁོར་རོལ་པ་སྟེ། དེ་ལྟ་བུའི་ཁྱད་པར་དང་ཁྱད་པར་ཅན་གྱི་་་
དཔལ་ཀུན་ཏུ་བཟང་པོ་དེ་ལ་ནི། འཇིག་པ་མེད་པའི་དཔལ་ཀུན་ཏུ་བཟང་པོའི་
ཕྱག་རྒྱ་ཐམས་ཅད་ཀྱི་མཆོག་ཡིན་ནོ། །ད་ནི་གོང་མ་དེ་ལྟ་བུའི་ཁྱད་པར་དང་་་
ཡོན་ཏན་བརྗོད་པར་བྱ་སྟེ། གང་གི་ཅེ་ན། ཚིག་དང་པོའོ། །གླང་ཆེན་མྱོས་
པ་འདྲ་བའི་སེམས། །མཉམ་པར་བཞག་པས་བཏུལ་ནས་སུ། ཞེས་པའི་ཚིག་
གཉིས་པའོ། །སྔགས་དང་ཞེས་པ་ནི་ཚིག་གསུམ་པའོ། །ཕྱག་རྒྱ་ཞེས་པ་ནི་་་་་
རྣམ་པ་གཉིས་ཏེ། ཚིག་བཞི་པའོ། །དངོས་གྲུབ་ནི་གཉིས་ཏེ། དེ་ལྟ་བུའི་་་
ཐུན་མོང་དང་མཆོག་གི་དངོས་གྲུབ་དེ་ལྟ་བུ་དེས་ནི། དེ་བཞིན་གཤེགས་པ་་་
རིགས་ལྔ་ལ་སོགས་པ་ཐམས་ཅད་གཟིགས་མོས་མཉེས་སོ། །དཔལ་གསང་བའི་་
སྙིང་པོ་དེ་ཁོ་ན་ཉིད་ངེས་པ་ལས། ཏིང་ངེ་འཛིན་གྱི་ཁྱད་པར་ལས་སྒྱུ་འཕྲུལ་་་་
བསྒྲུབ་པའི་ལེའུ་སྟེ། ལེའུ་ལྔ་པའི་བཤད་པ་རྫོགས་སོ།།
སྐྱེ་བ་མེད་པའི་རྣལ་འབྱོར་གྱི་དབང་ཕྱུག་ཆེན་པོ་མངོན་དུ་བྱས་ལ། ཡང་
མ་ཧཱ་ཡོ་གའི་འདོད་གཞུང་གཟུང་ནས། བསྐྱེད་པའི་གནས་དང་བཞུགས་པའི་

〔632〕 I1PD958880632.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཁྱད་པར་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པས་དྲུག་པ་དཀྱིལ་
འཁོར་སྤྲོས་པའི་ལེའུ་གསུངས་སོ། །དེ་ལ་དེ་བཞིན་གཤེགས་པ་ཐམས་ཅད་ཀྱི་
རང་བཞིན། དཔལ་ཀུན་ཏུ་བཟང་པོ་ཉིད་དོ། །དེའི་ཁྱད་པར་གཞན་ཡང་ཅི་
ལྟ་བུ་དང་ལྡན་ཞེ་ན། གཅིག་དང་དུ་མ་མེད་པའི་བདག་ཉིད་བྱ་བ་གསུངས་ཏེ།
གཟུགས་ལ་སོགས་པའི་རྣམ་པ་ཐམས་ཅད་ལ། སོ་སོར་རྟོག་པའི་ཤེས་རབ་ཀྱིས་
བརྟགས་ན། གཅིག་གི་རྣམ་པ་ཞིག་གམ་ཞེ་ན། རྨ་བྱའི་རི་མོ་ལྟར་དུ་མར་
སྣང་ངོ་། །འོ་ན་ཏེ་དེ་ཉིད་དུ་མའི་རྣམ་པར་ངེས་སམ་ཞེ་ན། དུ་མའི་རྣམ་
པར་ཡང་མི་སྣང་སྟེ། ནམ་མཁའི་རི་མོ་ལྟ་བུའོ། །འོ་ན་ནམ་མཁའི་རི་མོ་ལྟར་
ན་ནི། ཐ་སྙད་ཀྱི་རང་བཞིན་ཙམ་དུ་ཞེའམ། དེ་ལྟར་ཡང་མི་རུང་སྟེ།
གཅིག་དང་དུ་མ་མེད་པའི་བདག་ཉིད་སྟོང་པ་ཆེན་པོའི་ངོ་བོ་དཔལ་ཀུན་ཏུ་བཟང་
པོ་ཉིད་དེ ། དེ་ལྟར་ཡིན་ན་ནི་ཐམས་ཅད་ཅེས་བྱ་བའི་ཚིག་གི་དོན་ནི།
སངས་རྒྱས་ཐམས་ཅད་ལ་བྱ་ན། འདི་ལྟར་དཔལ་ཀུན་ཏུ་བཟང་པོ་ཉིད་དོ། །
ཞེས་བྱ་བ་དང་འགལ་བར་མི་འགྱུར་རམ། མི་འགྱུར་ཏེ། དཔེ་སྒྱུ་མ་མཁན་
གྱིས་སྤྲུལ་པའི་སྒྱུ་མཁན་ཉིད་ཁོ་ནའོ། །དེའི་ཡེ་ཤེས་ཀྱི་རང་བཞིན་གྱི་གཟུགས་
བརྙན་གྱི་དཀྱིལ་འཁོར་བསྟན་པའི་ཕྱིར། ཆེད་དུ་བརྗོད་པ་འདི་བརྗོད་དོ་ཞེས་
བྱའོ༑ །དེ་ལ་དཀྱིལ་འཁོར་ཞེས་བྱ་བའི་སྒྲ་ནི། དོན་གསུམ་སྟེ། རྣལ་
འབྱོར་གྱི་དབང་ཕྱུག་ན་ནི། རང་གི་རིག་པའི་ཡེ་ཤེས་མཐའ་དང་དབུས་མེད་པ་
ནི་དཀྱིལ། དེ་ལས་ཡེ་ཤེས་བཞི་འཕྲོ་བ་ནི་འཁོར། ཡེ་ཤེས་ཀྱི་དཀྱིལ་འཁོར་
དང་། གསང་བའི་དཀྱིལ་འཁོར་གྱི་དུས་སུ་ནི། རྡོ་རྗེ་སེམས་དཔའ་ནི་དཀྱིལ་
རིགས་ཀྱི་དཀྱིལ་འཁོར་ནི་འཁོར་རོ། །རང་བཞིན་རྫོགས་པ་ཆེན་པོའི་དབང་དུ་
ན་ནི། འཇིག་རྟེན་ལས་འདས་པ་ནི་དཀྱིལ། འཇིག་རྟེན་པ་ནི་འཁོར་རོ། །

〔633〕 I1PD958880633.jpg
དེ་ལྟར་ཡང་གསུངས་པ། རང་རིག་མཐའ་དབུས་མེད་པས་དཀྱིལ། །ཡེ་ཤེས་
བཞི་འཕྲོ་འཁོར་གྱིས་བསྐོར། །ཡང་ན་ཡེ་ཤེས་སེམས་དཔའི་དཀྱིལ་འཁོར་ཉིད་དེ།
རིགས་བཞི་ལ་སོགས་འཁོར་གྱིས་བསྐོར། །འཇིག་རྟེན་འདས་པ་དཀྱིལ་ཉིད་དེ། །
འཇིག་རྟེན་སྣ་ཚོགས་འཁོར་གྱིས་བསྐོར་ཞེས་གསུངས་པའོ། །དེ་ཡང་ཅི་ལྟ་བུའི་་
གཞལ་ཡས་ཁང་ཞེ་ན། ཡེ་ཤེས་ཕྱོགས་བཞི་དབུས་དང་ལྔར་རྣམ་པར་བརྟགས་
ཏེ་ཞེས་བྱ་བ་ལ། མཐའ་དང་དབུས་མེད་པའི་དཀྱིལ་ལོ། །དེ་ལྟར་ཡིན་གྱིས་
ཀྱང་འགྲོ་བའི་དོན་གྱི་ཕྱིར་ཕྱོགས་བཞིར་བསྟན་ཏེ། མ་རིག་པའི་མུན་པས་
ལྡོངས་པའི་སེམས་ཅན་ལ། ཡེ་ཤེས་ཀྱི་སྒྲོན་མས་མ་རིག་པའི་མུན་པ་སེལ་བའི་
ཕྱིར་ཤར་རོ། །རིག་པ་ཤར་བས་མ་རིག་པ་ནུབ་པས་ནུབ་བོ། །གཉིས་སུ་མེད་
པའི་ཡེ་ཤེས་ཀྱིས་ཉོན་མོངས་པའི་སྡུག་བསྔལ་བྱང་བས་བྱང་ངོ་། །དེ་ལྟ་བུའི་
ཡོན་ཏན་དང་ལྡན་པས་ལྷོ་ཕྱོགས་ཡོན་ཏན་རིན་པོ་ཆེ་ཞེས་བྱའོ། །དེ་ཡང་རང་
བཞིན་རྫོགས་པ་ཆེན་པོའི་དཀྱིལ་འཁོར་ཉིད་ཁོ་ན་ལ་གཟུང་བའི་ཕྱིར། དཀྱིལ་
འཁོར་བསམ་ཡས་ལྷུན་གྱིས་གྲུབ་ཅེས་བྱ་བ་གསུངས་ཏེ། ཡུལ་ཆོས་ཀྱི་དབྱིངས་
ཅི་སྙེད་པ་ལ་བྱའོ། །འདི་ལ་གནས་པའི་རྣལ་འབྱོར་པའི་ཁྱད་པར་ཇི་ལྟ་བུ་ཞེ་
ན༑ རྫོགས་ཆེན་རྟོགས་པའི་རྣལ་འབྱོར་པ་ཞེས་བྱ་བ་ལ་སོགས་པ་གསུངས་པས།
རང་བཞིན་རྫོགས་པ་ཆེན་པོའི་དོན་རྟོགས་པར་གྱུར་པའི་རྣལ་འབྱོར་པས། ཀུན་
འབྱུང་དཀྱིལ་འཁོར་ཆེན་པོར་སྤྱོད་ཅེས་བྱ་བ་ལ་སོགས་པ་ཅི་སྙེད་པའོ། །ཕྱི་མ་་
ནི་གོ་སླའོ། །རྡོ་རྗེ་ནི་སྟོང་པ་ཉིད་ཀྱི་རང་བཞིན་ཅིས་ཀྱང་མི་ཕྱེད་པ་ལས་བྱུང་བ་
སྟེ༑ ཡེ་ཤེས་ལྔ་དང་རིགས་ལྔའི་བདག་ཉིད་རང་བཞིན་འགྱུར་བ་མེད་པས་ལས་
ནི་ཡེ་ཤེས་ཀྱི་རང་བཞིན་པས་འབིགས་ཤིང་གཞན་དག་འཇོམས་པའོ། །འཁོར་་
ལོ་ནི་སྐུ་གསུང་ཐུགས་དང་ལྡན་པས། རྩིབས་ལྟེ་བ་མུ་ཁྱུད་དོ། །རིན་པོ་ཆེ་ནི་

〔634〕 I1PD958880634.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
སྦྱིན་པ་རྣམ་བཞི་དང་ཚད་མེད་པ་བཞི་དང་འགྲོ་བའི་དོན་ཡིད་བཞིན་དུ་བྱེད་པའོ། །
པདྨ་ནི་ཉོན་མོངས་པ་ལྔ་དང་། འདོད་པའི་ཡོན་ཏན་ལྔའི་སྐྱོན་གྱིས་མ་གོས་པའོ།།
རལ་གྲི་ནི་བྱ་བ་བསྒྲུབ་པའི་ཡེ་ཤེས་ཀྱིས་བདག་དང་གཞན་གྱི་དོན་གྱི་ཕྱིར་ཤེས་་་་་
རབ་བོ། །དྲིལ་བུ་ནི་སྒྲ་བརྙན་ལྟ་བུའི་མཚན་ཉིད་ཀྱིས་བདག་གཞན་གྱི་རྒྱུད་གྲོལ་
བར་བྱེད་པའོ། །ཨུད་པ་ལ་ནི་སྙིང་རྗེ་ཆེན་པོའི་ལས་ཀྱིས་འཁོར་བ་ཇི་སྲིད་པར་
གནས་པའོ། །ཀླུ་ཤིང་ནི་བྱམས་པའི་ལས་ཀྱི་འབྲས་བུའོ། །མྱུ་གུ་ནི་བདག་་
དང་གཞན་སེམས་བསྐྱེད་པའི་སྒྲོན་མ་བྱེད་པའོ། །རལ་གྲི་ནི་ཤེས་རབ་ཀྱི་བདག་
ཉིད་དོ། །པདྨ་དཀར་པོ་ནི་ཆོས་ཀྱི་རིགས་ཀྱི་དོན་མཚོན་པ་སྟེ། གཞན་དག་་
ལ་གདམས་པ་ལྟ་བུའི་ཆོས་ཀྱི་འཁོར་ལོ་ནི་བདེན་པ་བཞིའི་ངོ་བོ་རྩིབས་བཅུ་གཉིས་
པ་སྟེ། འགྲོ་བ་རིགས་དྲུག་གི་སེམས་ཅན་གྱི་སྒྲིབ་པ་སེལ་བའི་ཕྱིར་རོ། །རིན་
པོ་ཆེ་སྙེ་མ་ནི་རྒྱུ་འབྲས་རྫོགས་པ་ཉིད་དུ་སྟོན་པའོ། །གཟུགས་མཛེས་པར་བྱེད་་
པ་ནི་མེ་ལོང་སྟེ། གུ་ཧ་ས་མ་ཙི་ཏའི་རྒྱུད་ལས་ཀྱང་། གཟུགས་ནི་ལག་གཉིས་་
མེ་ལོང་འཛིན་ཞེས་ཏེ། མེ་ལོང་ལྟ་བུའི་ཡེ་ཤེས་ཉིད་ཀྱི་ཕྱིར་རོ། །ཕྱི་མ་ཡང་
གཟུངས་དང་ཏིང་ངེ་འཛིན་གྱི་ཕྲེང་བ་དང་། མདོ་སྡེའི་སྒྲ་ཡིས་ཀུན་ཁྱབ་ཅིང་།
དོན་བྱེད་པས་པི་བང་དང་། བསྡུ་བའི་དངོས་པོ་བཞི་ཡི་རང་བཞིན་ནི་གར་
དང་། བདེ་བ་ཆེན་པོ་སྐྱེད་པར་བྱེད་པའི་བྱང་ཆུབ་ཀྱི་ཡན་ལག་གི་མེ་ཏོག་དང་།
སེམས་ཅན་གྱི་དོན་བྱེད་པར་གྲགས་པའི་བདུག་སྤོས་དང་། དམ་པའི་ཆོས་
གཉིས་སུ་མེད་པའི་དོན་ལ་དགའ་བའི་བྱུག་པ་དང་། བརྒྱ་བྱིན་དང་གཤིན་རྗེ་་་
དང་འཆི་བདག་གི་བདུད་འཇོམས་པའི་ཐོད་དབྱུག་གི་རྩེ་ལ་རྡོ་རྗེ་གདེངས་པ་དང་།
ཚངས་པ་དང་ཁྱབ་འཇུག་དང་ཕུང་པོའི་བདུད་འཇོམས་པའི་རྡོ་རྗེ་དང་། ནོར་
རྒྱས་དུང་སྐྱོང་དང་ཉོན་མོངས་པའི་བདུད་འཇོམས་པའི་ཐོད་སྦྲུལ་དང་། དབང་

〔635〕 I1PD958880635.jpg
ཕྱུག་ཆེན་པོ་དང་བྱི་ན་ཡ་ཀ་དང་ལྷའི་བུའི་བདུད་འཇོམས་པར་བྱེད་པའི་ལས་ཀྱི་་
རང་བཞིན་རྡོ་རྗེ་རྒྱ་གྲམ་དང་། དེ་ལྟར་ཡང་གསུངས་པ། ནིར་འགོ་གདེངས་
དང་རྡོ་རྗེས་གནོན་ཞེས་པའི་སྒྲས་དྲངས་ནས། རྡུལ་ཚོན་གྱི་དུས་སུ་ནི་ཕྱག་
མཚན་གྱིས་གནོན་ལ། མངོན་པར་རྟོགས་པའི་དུས་སུ་ནི་ལྷ་ཀུན་དངོས་ཀྱིས་
གནོན་ཏེ། དེ་ལྟར་ཡང་དེ་བྱི་མ་ཧཱ་ཛ་ལའི་ཏན་ཏྲ་ལས་ཀྱང་གསུངས། རིན་
ཆེན་རྩེའུ་དུང་བཅས་པ་དང་། །ཚངས་པ་བརྒྱ་བྱིན་གཉིས་གཉིས་ཀྱིས། །བརྟེག་
པའི་ཁྲི་ལ་རྣམ་པར་བཞུགས་ཞེས་སོ། །གཞན་ཡང་དེ་བཞིན་གཤེགས་པ་ཐམས་
ཅད་སྤྱན་འདྲེན་པའི་ལྕགས་ཀྱུ་དང་། བྱམས་པ་ཆེན་པོའི་རང་བཞིན་བྱམས་
པའི་ཞགས་པ་དང་། གཉིས་སུ་མེད་པའི་དོན་ལ་དགའ་བའི་ལྕགས་སྒྲོག་དང་།
བཏང་སྙོམས་ཆེན་པོ་མི་དམིགས་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་དྲིལ་བུའོ། །
མཐིང་ག་ཞེས་བྱ་བ་ལ་སོགས་པ་མི་བསྐྱོད་པའི་སྐུའི་དམ་ཚིག །ཅིའི་ཕྱིར་དམ་་་
ཚིག་ཅེ་ན། དཔལ་གསང་བ་འདུས་པ་ལས་གསུངས་པ། རྒྱལ་བ་ཞེ་སྡང་དོན་
ཆེན་བྱེད། །ཨིནྡྲ་ནཱི་ལའི་ཁ་དོག་འདྲ་ཞེས་གསུངས་སོ། །རྣམ་པར་སྣང་མཛད་
ཀྱི་སྐུའི་དམ་ཚིག་ཅིའི་ཕྱིར་དཀར་པོ་ཞེ་ན། དེ་ཡང་ཡེ་ཤེས་ཀྱི་དབང་དུ་བྱས་ཏེ།
སྐལ་བ་ས་མུན་ཛའི་ཏན་ཏྲའི་རྒྱུད་ཕྱི་མ་ལས་གསུངས་པ། གང་དུ་མེ་ལོང་ཡེ་་་་་
ཤེས་ནི། །ཤེལ་དང་འདྲ་བར་རབ་གསུངས་ཏེ། །ཡེ་ཤེས་ཉིད་ཀྱི་དབང་གིས་
སོ་ཞེས་སོ། །སྣང་བ་མཐའ་ཡས་ཀྱི་སྐུའི་དམ་ཚིག་ཅིའི་ཕྱིར་དམར་པོ་ཞེ་ན།
འདོད་ཆགས་ཀྱི་རིགས་ཀྱི་ཕྱིར་རོ། །རིན་ཆེན་འབྱུང་ལྡན་གྱི་དམ་ཚིག་ཅིའི་ཕྱིར་
སེར་པོ་ཞེ་ན། དེ་ནི་ནོར་གྱིས་རྒྱས་པའི་ཕྱིར་སེར་པོའོ། །ལྗང་གུ་ནི་ལས་ཉིད་
ཀྱི་ཕྱིར་རོ། །མཉེན་ལྕུག་འཁྲིལ་ལྡེམ་ནི་ཡུམ་གྱི་སྐུའི་ཆ་ལུགས་སོ། །གསལ་
འཚེར་ལྷུན་སྡུག་ནི་འོད་དང་འོད་ཟེར་དང་སྐུའི་རྒྱས་ཚུལ་ལོ། །སྐུ་ལྔ་པོ་འདི་

〔636〕 I1PD958880636.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དག་ནི་མེ་ལོང་ལྟ་བུའི་ཡེ་ཤེས་ཀྱི་སྒོ་ནས། རྟག་པ་ཆེན་པོའི་གཡུང་དྲུང་གི་སྐུ་་་
རྣམ་པར་སྣང་མཛད་དོ། །སོ་སོའི་ཡེ་ཤེས་ཀྱི་སྒོ་ནས། མངོན་པར་བྱང་ཆུབ་་
པའི་སྐུ་སྣང་བ་མཐའ་ཡས་སོ། །རྡོ་རྗེ་རིག་པ་འཛིན་པའི་སྐུ་ཆོས་ཀྱི་དབྱིངས་ཀྱི་
ཡེ་ཤེས་མི་བསྐྱོད་པའོ། །མཉམ་པ་ཉིད་ཀྱི་ཡེ་ཤེས་ཀྱི་ཕྱག་རྒྱའི་ཐམས་ཅད་དབྱེར་
མེད་པའི་མཉམ་པ་ཉིད་ཀྱི་སྐུ་རིན་ཆེན་འབྱུང་ལྡན་དང་། བྱ་བ་ནན་ཏན་གྱི་ཡེ་
ཤེས་ཀྱི་ཕྱག་རྒྱ་ཐམས་ཅད་མཁྱེན་པའི་ཡེ་ཤེས་ཀྱི་སྐུ་དོན་ཡོད་གྲུབ་པའམ་རྟ་མཆོག་
གོ༑ །ཅིའི་ཕྱིར་རྟ་མཆོག་ན་ལས་ཉིད་ཀྱི་ཕྱིར་རོ། །དེ་ལྟར་གོང་གི་དོན་དེ་་་
དག་ཐམས་ཅད་ཀྱང་འདིར་བསྡུས་ནས་བཀའ་སྩལ་པའོ། །དེ་ལྟ་བུའི་གཉིས་སུ་
མེད་པའི་གསང་བའི་དཀྱིལ་འཁོར་དེ་དག་བསྡུ་བའི་དོན་གྱི་སྒོ་ནས་ཕྱུང་བའི་ཕྱིར།
ཨ་ཧོ་དམིགས་བྱ་དམིགས་མེད་མི་དམིགས་དཔག་མེད་བསམས་མི་ཁྱབ་ཅེས་བྱ་བ་
ལ་སོགས་པ་གསུངས་ཏེ། དེ་ལ་དམིགས་བྱ་ནི་ཕྱི་གཟུང་བའི་ཡུལ་མ་སྐྱེས་མ་
འགགས་པ་ཆོས་ཀྱི་དབྱིངས་དང་། དམིགས་བྱེད་ནང་འཛིན་པའི་སེམས་རྣམ་
པར་མི་རྟོག་པའི་ཡེ་ཤེས་དབྱེར་མེད་པས། གཟུང་བའི་ཡུལ་དང་འཛིན་པའི་
སེམས་སྟོང་པ་ཉིད་ཀྱི་ཆོས་ཉིད་དུ་མི་དམིགས་ཤིང་། དབྱིངས་དང་ཡེ་ཤེས་
གཉིས་སུ་མེད་པ་དེ་ལ་མི་དམིགས་ཞེས་བྱ་སྟེ། དེ་ལྟ་བུའི་ཆོས་ཉིད་བྱང་ཆུབ་ཀྱི་
སེམས་དེ་ནི། མུ་དང་མཐའ་དཔག་ཏུ་མེད་ཅིང་། ཆེ་བའི་ཡོན་ཏན་བསམ་
གྱིས་མི་ཁྱབ་ཅེས་བྱའོ། །དེ་ལྟར་ཚིག་དང་པོས་དོན་དམ་པའི་བདེན་པའི་ཕྱོགས་
བཟུང་བས་འཛིན་པ་རྣམ་པར་དག་པའི་ངོ་བོ་ཆོས་ཉིད་ཀྱི་དོན་གསུངས་ནས།
དེ་ཡང་དག་པའི་ཀུན་རྫོབ་ཀྱི་སྒོ་ནས་ཡང་བསྟན་པར་བཞེད་པའི་ཕྱིར། ཚིག་
གཉིས་པ། ཡེ་ཤེས་རང་རིག་དཀྱིལ་འཁོར་སྣ་ཚོགས་བརྗོད་མི་ལང་ཞེས་བྱ་བ་
གསུངས་ཏེ། དེ་ལྟར་དོན་དམ་པར་ཆོས་ཀྱི་དབྱིངས་དང་། དེའི་ཡེ་ཤེས་སྟོང་


0

〔637〕 I1PD958880637.jpg
ཞིང་བདག་མེད་ན་ཡང་། ཡང་དག་པའི་ཀུན་རྫོབ་རྫོགས་པ་ཆེན་པོའི་དཀྱིལ་
འཁོར་སྣ་ཚོགས་པར་ཡང་བརྗོད་ཀྱིས་མི་ལང་ཞེས་བྱའོ། །གཞན་དག་ན་རེ་རང་
བཞིན་རྫོགས་པ་ཆེན་པོའི་དཀྱིལ་འཁོར་ནི། གཅིག་ཏུ་ངེས་པ་ཡིན་ན་ནི།
ཅིའི་ཕྱིར་སྣ་ཚོགས་ཞེས་བྱ། དེ་ནི་འགྲོ་བ་ཐ་དད་ཅིང་སྣ་ཚོགས་པ་ལས་བཏགས་
པ་ཡིན་ནོ། །དེ་ཡང་སེམས་ཅན་བརྗོད་ཀྱིས་མི་ལང་བའི་ཕྱིར། རང་བཞིན་
རྫོགས་པ་ཆེན་པོའི་དཀྱིལ་འཁོར་ཡང་བརྗོད་ཀྱིས་མི་ལང་ཞེས་བྱའོ། །ཡང་
མཉམ་པ་དང་མི་མཉམ་པ་དང་། ཀུན་ཏུ་ཁྱབ་པ་དང་ཁྱབ་པ་མེད་པ་ཞེས་བྱ་
བའི་མཐའ་རྣམ་པ་བཞིའི་སྒོ་ནས། ཆོས་ཉིད་བྱང་ཆུབ་སེམས་ཀྱི་དོན་བསྟན་
པའི་ཕྱིར་ཚིག་གསུངས་པ། མཉམ་དང་མི་མཉམ་ཀུན་ཁྱབ་ཁྱབ་མེད་ཁྱབ་པའི་
དབྱིངས་ཞེས་བྱ་བ་གསུངས་ཏེ། དོན་དམ་པའི་ཆོས་ཉིད་བྱང་ཆུབ་ཀྱི་སེམས།
དེ་ནི་རྣམ་པར་དག་པ་འཕགས་པའི་དཀྱིལ་འཁོར་དང་མཉམ་ཞེས་བྱ་བ་དང་།
མ་དག་པའི་འཁོར་བའི་སེམས་ཅན་དང་། མི་མཉམ་ཞེས་བྱ་བ་ཡང་མེད་དོ། །
ནམ་མཁའི་དབྱིངས་ཀྱི་མཐའ་ཀླས་པའི་འཇིག་རྟེན་གྱི་ཁམས་ཀྱི་འཕགས་པའི་
དཀྱིལ་འཁོར་ཀུན་ཏུ་ནི་ཁྱབ་ལ། འཁོར་བའི་སེམས་ཅན་ལ་ནི་མ་ཁྱབ་ཅེས་བྱ་བ་
མེད་དེ། དོན་དམ་པར་ཆོས་ཉིད་བྱང་ཆུབ་སེམས་ཀྱི་ངང་དུ་དབྱེར་མེད་པ་ཡིན་
ནོ༑ །ཞེས་གསུངས་པའི་ཕྱིར་ཁྱབ་པའི་དབྱིངས་ཞེས་བྱའོ། །དེ་ལྟར་དོན་
དམ་པར་ཆོས་ཉིད་བྱང་ཆུབ་སེམས་ཀྱི་ངང་དུ་དབྱེར་མེད་ཀྱིས་ཀྱང་། དོན་དམ་
པའི་ཀུན་རྫོབ་ཏུ། ཕྱི་ནང་སྣོད་བཅུད་ཀྱི་ཆོས་ཐམས་ཅད་ཡེ་ནས་རང་བཞིན་་་་
གྱིས་འོད་གསལ་བའི་དཀྱིལ་འཁོར་གྱི་ངང་ཉིད་དུ་རྣམ་པར་གནས་པས་རྣམ་པར་
འཕྲོ་ཞེས་ཏེ། འཕྲོ་ཞེས་པའི་ཚིག་ནི་རྣམ་པར་གནས་སོ་ཞེས་བྱ་ལ། དེ་ཉིད་་
ཀྱང་སེམས་ཙམ་པ་ལྟར་སྤྲོས་ནས་ཁྱབ་པར་བྱས་པ་ལྟ་བུ་ནི་མ་ཡིན་ཏེ། རང་་་་

〔638〕 I1PD958880638.jpg
དཔལ་གསང་བའི་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
བཞིན་འོད་གསལ་བའི་དཀྱིལ་འཁོར་རྣམ་པར་གནས་པ་དེ་ཉིད། དོན་དམ་པར་
སྤྲོས་པ་མེད་པའི་ཆོས་ཀྱི་དབྱིངས་ཉིད་དང་ཐ་མི་དད་པར་བཞུགས་པས་སྤྲོས་པ་་་
མེད་ཅེས་བྱའོ། །དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། རང་་
བཞིན་གྱི་དཀྱིལ་འཁོར་ལ་མ་སྤྲོས་པར། གཟུགས་བརྙན་གྱི་དཀྱིལ་འཁོར་གསང་
བའི་བྷ་ག་ནས་སྤྲོས་པའི་ལེའུ་སྟེ། དྲུག་པའི་བཤད་པ་རྫོགས་སོ།། །།
ཡང་བྱང་ཆུབ་སེམས་ཀྱིས་བསྐྱེད་པའི་དཀྱིལ་འཁོར། ཆོ་ག་གསུམ་གྱིས་
བསྐྱེད་པའི་ལྷ་རྣམས། །ཆོ་ག་བཞི་པ་སྔགས་ཀྱིས་ཕྱུང་ནས། །གསང་བའི་
གནས་ནས་གདོན་པར་བྱའོ། །ཞེས་པའི་དོན་བསྟན་པའི་ཕྱིར། དེ་ནས་ཞེས་
བྱ་བ་ལ་སོགས་པས། བདུན་པ་སྔགས་ཀྱི་ལེའུ་གསུངས་སོ། །ཧཱུྃ་ཞེས་བྱ་བ་
ནི་ཡེ་ཤེས་ཀྱི་གཞལ་ཡས་ཁང་གཉིས་པའི་ས་བོན། རྒྱུ་བི་ཤྭ་བི་ཤུདྡྷེ་ཞེས་བྱ་བ་ནི།
ཡེ་ཤེས་ཀྱི་གཞལ་ཡས་ཁང་བྱིན་གྱིས་བརླབ་པའོ། །ཧཱུཾ་བཛྲ་དྲིག་ཅེས་བྱ་བ་ལ་
སོགས་པ་ནི། གསང་བའི་དཀྱིལ་འཁོར་ནས། ཡེ་ཤེས་ཀྱི་ལྷ་ཕྱིའི་དཀྱིལ་
འཁོར་དུ་སྤྱན་དྲངས་པའོ། །ཨེ་ཧྱ་ཧི་ཞེས་བྱ་བ་ལ་སོགས་པ་དེ་དག་ནི། ཡེ་
ཤེས་སེམས་དཔའ་དེ་དག་སྤྱན་དྲང་བ་དང་། གསང་བའི་གཙོ་བོ་བདག་ཉིད་
ལ་ཐིམ་པར་བྱ་བ་དང་། སློབ་མ་དཀྱིལ་འཁོར་དུ་གཞུག་པར་བྱ་བ་དང་།
གསུམ་དུ་རྟོགས་པར་བྱའོ་ཞེས་གསུངས་པས་དེ་ཡང་དངོས་ཡེ་ཤེས་སེམས་དཔའ་་
སྤྱན་དྲང་བའི་ཕྱིར། ཨེ་ཧ་གྱི་བྷ་ག་བཱན་ཞེས་བྱ་བ་ལ་སོགས་པ་གསུངས་པ་་་་་
ཡིན་ཏེ། དེ་དག་གི་དོན་ཡང་གང་ཞེ་ན། དང་པོར་བསོད་ནམས་ཀྱི་ཚོགས་་་
བསག་ཅིང་སྒྲིབ་པའི་བག་ཆགས་ཀྱི་དྲི་མ་བསལ་བའི་ཕྱིར། ཡེ་ཤེས་ཀྱི་དཀྱིལ་
འཁོར་ལ་ཕྱག་འཚལ་བ་དང་། ཡོན་ཏན་གྱི་མཚན་ནས་བོད་ཅིང་བསྐུལ་བ་དང་།


0

〔639〕 I1PD958880639.jpg
ཕྱག་རྒྱ་ཆེན་པོ་བཞིས་བཀུག་ཅིང་བཅུག་ལ་འཆིང་ཞིང་དབང་དུ་བྱ་བ་དང་། ཡེ་
ཤེས་སེམས་དཔའི་དཀྱིལ་འཁོར་ལ་ལྷག་པའི་བྱང་ཆུབ་སེམས་རིག་པའི་མེ་ཏོག་ཡེ་
ཤེས་ཀྱི་ཁ་དོག་ལྔ་དང་ལྡན་པ་གཏོར་བ་དང་། གསོལ་བ་གདབ་པ་དང་། རྡོ་
རྗེ་དམ་ཚིག་གི་སྔགས་གསུམ་གྱིས་གསོལ་བ་བཏབ་པ་དང་། ཐབས་དང་ཤེས་་་་
རབ་ཀྱི་བདེ་བ་ཆེན་པོ་ལ་བཞུགས་པའི་ས་ལ་བསྐུལ་བའོ། །དེ་ལྟར་གསུངས་པ་་
དེ་དག་ཀྱང་གང་ཞེ་ན། གསང་བ་ཆེན་པོ་འོད་ཟེར་གྱི་ལྷ་མོའི་ཚོགས་མང་པོ་་་་
སྤྲིན་བཞིན་དུ་འཕྲོས་པས། དེ་དག་གི་ཕྱག་འཚལ་བའི་ཚོགས། དང་པོར་ཡེ་
ཤེས་ཆེན་པོ་ལྔའི་སྒོ་ནས་མཆོད་པར་བྱའོ། །དེ་བཞིན་དུ་གསང་བའི་འོད་ཟེར་གྱི་
ལྷ་མོའི་ཚོགས་ཀྱིས་ཡོན་ཏན་གྱི་མཚན་ནས་བརྗོད་ཅིང་དམ་ཚིག་གི་སྔགས་ཀྱིས་་་་་
བསྐུལ་བར་བྱའོ། །དེ་ལྟར་བསྐུལ་བ་ལས་ཡང་གསང་བའི་ལྷ་མོ་རྡོ་རྗེ་ཀྱོ་བ་མའི་
ཚོགས་ཀྱིས། དེ་བཞིན་གཤེགས་པ་དེ་དག་བཀུག་ནས་བསྐུལ་ཞིང་སྤྱན་དྲངས་ཏེ།
མདུན་གྱི་ནམ་མཁའ་ལ་ཆུའི་སྐལ་པའི་སྤྲིན་བཞིན་དུ་ཚོགས་པར་བསམ་མོ། །
ཡང་དེ་བཞིན་དུ་ཞགས་པའི་ཚོགས་ཀྱིས་ནི་དཀྱིལ་འཁོར་ལ་དཀྱིལ་འཁོར་བཅུག་་
པའོ༑ །ལྕགས་སྒྲོག་གི་ཚོགས་ཀྱིས་ནི་དཀྱིལ་འཁོར་ལ་བཅིང་བའོ། །དྲིལ་་
བུའི་ཚོགས་ཀྱིས་ནི་དཀྱིལ་འཁོར་ལ་དཀྱིལ་འཁོར་དབྱེར་མེད་པར་དགྱེས་པའོ། །
དེ་ལྟར་དགྱེས་པ་དབྱེར་མེད་པའི་དགྱེས་པ་དེ་ལ། གསང་བའི་རིག་པའི་མེ་ཏོག་
གཏོར་བའོ། །ལ་ལ་ན་རེ་དབྱེར་མེད་པར་གྱུར་ནས་མེ་ཏོག་གཏོར་བར་བྱ་བ་མི་
འཐད་དེ། སྤྱན་དྲང་བར་བྱ་བའི་དུས་སུ་རིག་པའི་མེ་ཏོག་གཏོར་བར་བྱ་བ་ཁོ་་
ན་ཡིན་ནོ། །ཞེས་སྨྲས་པ། དེ་ཡང་དེ་ལྟར་མི་འཐད་དེ། དེ་ལྟ་ན་ནི་ཀྲི་ཡའི་
ཐེག་པ་དང་ཁྱད་མེད་དེ། འདི་ནི་གཉིས་སུ་དབྱེར་མེད་པའི་དཀྱིལ་འཁོར་ཡིན་
པས༑ གཉིས་སུ་དབྱེར་མེད་པར་འགྱུར་རོ། །རིག་པའི་མེ་ཏོག་གཏོར་བར་


а་

〔640〕 I1PD958880640.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
བྱ་བ་འགལ་བ་མ་ཡིན་ཏེ། ཅིའི་ཕྱིར་རིག་པ་དང་གཉིས་སུ་མེད་པ་ལས་བྱུང་་་་་
བའི་མེ་ཏོག་ཡིན་པས་རིག་པའི་མེ་ཏོག་ཅེས་བྱའོ། །དོན་དེའི་ཕྱིར་ཡང་རིག་པའི་
མེ་ཏོག་དབྱེར་མེད་པར་གྱུར་པའི་བདག་ཉིད་གཏོར་བས་སོ། །ཕྱོགས་བཅུ་དང་
དུས་བཞིས་བསྡུས་པའི་རྒྱལ་བ་སྲས་དང་བཅས་པ་ཐམས་ཅད་ཀྱང་མཉེས་པར་་་་་
འགྱུར་རོ་ཞེས་སོ། །གསོལ་བ་གདབ་པའི་སྔགས་ཀྱིས་ཇི་ལྟ་བུ་ཞེ་ན། ཨོཾ་ཞེས་་
ཕྱག་འཚལ་བའི་ཆོ་ག་སྔོན་དུ་བྱས་ནས། ཡེ་ཤེས་ཀྱི་རྒྱལ་པོར་གྱུར་པ་སྐུ་གསུང་
ཐུགས་ཡོན་ཏན་འཕྲིན་ལས་ཐམས་ཅད་ཀྱི་མཆོག་དང་ཕུལ་ཕྱུང་བ་ཡིན་པས།
དེ་ལྟ་བུ་ཁྱོད་ཀྱི་སྐུ་གསུང་ཐུགས་སུ་བདག་སྦྱོར་ཅིག་ཅེས་བྱའོ། །དེ་ལྟར་བྱས་
པར་གྱུར་པས་དབྱེར་མེད་པར་གྱུར་པར་ནི་ངེས་མོད་ཀྱི། རེ་ཞིག་དེ་བཞིན་
གཤེགས་པ་ཆོས་ཀྱི་སྐུ་ཞི་བ་ཆེན་པོའི་ངང་ལ་བཞུགས་པ་དང་། དཔལ་གསང་བ་
འདུས་པ་ལས་ཐབས་དང་ཤེས་རབ་བདེ་བ་ཆེན་པོ་རོལ་པས། དགོས་པ་འགྲོ་
བའི་དོན་ལ་གཡེལ་བ་དེ་དག་ལ་བསྐུལ་བར་གསུངས་པའི་ཕྱིར། རྡོ་རྗེ་དམ་ཚིག་
གི་སྔགས་ཀྱིས་ཀྱང་བསྐུལ་བར་བསྟན་པ་ཡིན་ནོ། །དེ་ལྟར་བྱས་པའི་རིག་པ་དེས་
ཁུགས་པར་འགྱུར་བའི་ཕྱིར། བཅོམ་ལྡན་འདས་བྱེད་པ་རྡོ་རྗེ་དང་། བྱ་བ་མོ་
རྡོ་རྗེ་གཉིས་སུ་མེད་པའི་དཀྱིལ་འཁོར་ལ་ཐིམ་པར་མཛད་དོ་ཞེས་བྱ་སྟེ། དེ་དག་
གི་ཡེ་ཤེས་སེམས་དཔའི་དཀྱིལ་འཁོར་སྤྱན་དྲང་བའི་རིམ་པའི་དབང་དུ་བྱས་པའོ།།
གསང་བའི་དཀྱིལ་འཁོར་གྱི་དབུས་ཀྱི་གཙོ་བོ་བདག་དང་རྒྱུ་དང་འབྲས་བུ་དབྱེར་
མེད་པར་བྱ་བ་ནི། གསོལ་བ་གདབ་པའི་ལྷ་དབུས་ཀྱི་གཙོ་བོ་རྡོ་རྗེ་སེམས་དཔའ་
ཞེས་བྱ་བ་འབྲས་བུའི་ངོ་བོར་བཞུགས་པ་དེ་གཉིས་ཀྱིས་གསོལ་བ་འདེབས་སོ། །
ཕྱི་མ་ནི་བསྒོམ་ཁོག་གི་རིམ་པ་ལས་ཤེས་པར་སྦྱར་རོ། །སློབ་མས་ཀྱང་དབང་་་་
ནོད་པའི་དུས་སུ། ཕྱག་བྱ་བ་དང་བསྐུལ་བ་དང་། སློབ་དཔོན་སྤྱན་དྲང་བ་་

〔641〕 I1PD958880641.jpg
དང་། མེ་ཏོག་གཏོར་ཞིང་ཡོན་འབུལ་བ་དང་། དམ་ཚིག་དབབ་ཅིང་སྦྱིན་
པའོ༑ །དེ་ལྟར་ན་ཡེ་ཤེས་ཀྱི་དཀྱིལ་འཁོར་དང་གསང་བའི་དཀྱིལ་འཁོར་དང་་
ཕྱིར་ཡང་གསུངས་པ། དེ་ནས་བཅོམ་ལྡན་འདས་བྱེད་པ་རྡོ་རྗེ་དང་བྱ་བ་མོ་རྡོ་་
རྗེ་གཉིས་སུ་མེད་པའི་གསང་བའི་དཀྱིལ་འཁོར་ལ་ཐིམ་པར་མཛད་དོ་ཞེས་བྱའོ། །
གང་ཐིམ་ན་ཡེ་ཤེས་ཀྱི་དཀྱིལ་འཁོར་ཐིམ་མོ་ཞེས་བྱའོ། །གསང་བའི་དཀྱིལ་་་
འཁོར་གྱི་དུས་སུ་ནི། ཡིད་དང་ཆོས་ཀྱི་དཀྱིལ་འཁོར་གཉིས་སུ་མེད་པའི་དཀྱིལ་་
འཁོར་ལ་ཐིམ་མོ་ཞེས་བྱའོ། །གང་ཐིམ་ན་རྒྱུ་ས་བོན་བྱང་ཆུབ་ཀྱི་སེམས་ལས་
སྐྱེས་ཤིང་། འབྲས་བུ་རྡོ་རྗེ་འཛིན་པའི་ངོ་བོར་གནས་པས་ནི། བྱང་ཆུབ་ཀྱི་
སེམས་རྡོ་རྗེ་ཞེས་བྱ་ལ། ཡབ་ཀྱི་གསང་བའི་རྡོ་རྗེའི་ཐུགས་བྱང་ཆུབ་ཀྱི་སེམས་
ཀྱི་ངོ་བོར་གྱུར་པས་ནི། གསང་བའི་རྡོ་རྗེ་སེམས་དཔའ་ཞེས་ཀྱང་བྱ་བ་དེ།
བདག་གི་ཡིད་དང་ཆོས་ཡབ་ཡུམ་གཉིས་སུ་མེད་པའི་ཐབས་དང་ཤེས་རབ་གསང་
བའི་དཀྱིལ་འཁོར་དང་ཐུགས་ཡེ་ཤེས་སེམས་དཔའི་དཀྱིལ་འཁོར་ལ་ཐིམ་པར་
མཛད་དོ་ཞེས་བྱའོ། །ཚིག་དེས་ནི་ཡེ་ཤེས་སེམས་དཔའི་དཀྱིལ་འཁོར་དང་།
གསང་བའི་བྱང་ཆུབ་སེམས་ལས་དཀྱིལ་འཁོར་གྱི་དབང་དུ་བྱས་པ་ཡིན་ནོ། །ད་
ནི་ཡེ་ཤེས་ཀྱི་དཀྱིལ་འཁོར་དེ་ཉིད་ལ་ཕྱོགས་བཅུ་དང་དུས་བཞིས་བསྡུས་པ་ཡེ་ཤེས་
ཀྱི་དཀྱིལ་འཁོར་བྱིན་བསྡུ་ཞིང་། ཡེ་ཤེས་ཆེན་པོ་ལྔས་བསྐུལ་ཞིང་། དེ་བཞིན་
གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཡོན་ཏན་འཕྲིན་ལས་ཀྱིས་་་་་
བྱིན་གྱིས་བརླབ་པར་ཡང་བྱའོ། །ཞེས་བསྟན་པའི་ཕྱིར། དེ་ནས་ཕྱོགས་བཅུ་
དང་། དུས་བཞིས་བསྡུས་པའི་དེ་བཞིན་གཤེགས་པའི་བདག་ཉིད་ཡེ་ཤེས་དང་་
བྱིན་བསྡུ་བ་ཞེས་བྱ་བ་འདི། སྐུ་གསུང་ཐུགས་རྡོ་རྗེ་སྒྱུ་འཕྲུལ་དྲ་བ་ལས་ཕྱུང་ངོ་།།
ཞེས་བྱ་བ་ལ་སོགས་པ་གསུངས་ཏེ། དེ་ལ་ཕྱོགས་བཅུ་དང་དུས་བཞིའི་དེ་བཞིན་

〔642〕 I1PD958880642.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
གཤེགས་པ་ཐམས་ཅད་ཀྱི་བདག་ཉིད་ཆེན་པོ་དེ་ནི་དཔལ་ཀུན་ཏུ་བཟང་པོ་ཉིད་དོ།།
བདག་ཉིད་ཆེན་པོའི་ཡེ་ཤེས་དང་བྱིན་བསྡུ་བ་ཞེས་བྱ་བ་ནི། བདག་ཉིད་དཔལ་་
ཀུན་ཏུ་བཟང་པོ་ཉིད་ཀྱི་ཡེ་ཤེས་དང་བྱིན་ནོ། །གཞན་དག་ན་རེ་ཐམས་ཅད་
བདག་ཉིད་ཆེན་པོའི་ངང་ཉིད་ཡིན་ན། དེའི་ཡེ་ཤེས་ཆེན་པོ་ལྔ་དང་བྱིན་
བརླབས་ལྔ་བསྡུ་ཅིང་དགོས་ཤེ་ན། དོན་དམ་པར་དེ་ལྟར་ཡིན་ཡང་། ཀུན་
རྫོབ་ཏུ་ཕྱི་རབས་ཀྱི་རྣལ་འབྱོར་པའི་དོན་དུ་དེ་ལྟར་ཡིན་ཞེས་བྱའོ། །ཆོས་ཀྱི་
དབྱིངས་ཀྱི་ཡེ་ཤེས་ལ་སོགས་པའི་ཡེ་ཤེས་ལྔ་དང་སྐུ་གསུང་ཐུགས་ཡོན་ཏན་འཕྲིན་
ལས་ལ་སོགས་པའི་རྣམ་པར་དག་པའི་རྡོ་རྗེ་ལྔ་ལ། ཨད་མ་ཀོ་ཧཾ་ཞེས་བྱ་བ་ནི།
ང་དང་བདག་ཏུ་འཛིན་པ་ཡིན་ལ། ང་དང་བདག་ཏུ་འཛིན་པའི་ཉོན་མོངས་པ་
ཅན་གྱི་ཡིད་ནི་ཡིན་ལ། དེ་ལྟར་དེ་བཞིན་གཤེགས་པའི་ཡེ་ཤེས་ཆེན་པོ་ལྔ་དང་།
སྐུ་གསུང་ཐུགས་ཡོན་ཏན་འཕྲིན་ལས་ནི་ང་དང་བདག་གི་རྣམ་པར་གྱུར་ན། དེ་
བཞིན་གཤེགས་པ་ལ་མངའ་བའི་ཡེ་ཤེས་ཆེན་པོ་ལྔ་དང་། དེའི་རྣམ་པར་སྨིན་
པའི་སྐུ་གསུང་ཐུགས་ཡོན་ཏན་འཕྲིན་ལས་ང་དང་བདག་གི་རྣམ་པར་གྱུར་པ་ནི་མ་
ཡིན་ཏེ། དེ་བཞིན་གཤེགས་པའི་ཆེ་བའི་བདག་ཉིད་དང་། བདག་ཉིད་
དབྱེར་མེད་པར་གྱུར་པས། བདག་ནི་དེ་བཞིན་གཤེགས་པའི་ཡེ་ཤེས་ཆེན་པོ་ལྔ་
དང་། རྣམ་པར་དག་པའི་སྐུ་གསུང་ཐུགས་ཡོན་ཏན་འཕྲིན་ལས་ལྔའི་ངོ་བོར་
གྱུར་ཏེ། དཔེར་ན་གསེར་རྩིས་བསྒྱུར་ནའམ། ཆུའི་ཁམས་འོ་མའི་ངོ་བོར་
གྱུར་པ་བཞིན་ནོ་ཞེས་བྱའོ། །དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་
ལས༑ ཡེ་ཤེས་ཀྱི་དཀྱིལ་འཁོར་བསྡུ་བ་དང་སྔགས་ཕྱུང་བའི་ལེའུ་སྟེ། བདུན་
པ་རྫོགས་སོ།། །།

〔643〕 I1PD958880643.jpg
བདག་དང་དཀྱིལ་འཁོར་གྱི་ལྷ་ཐམས་ཅད་ཀྱི་རྡོ་རྗེ་ཕུང་པོ་ལ་སོགས་པའི་
ཡན་ལག་ཐམས་ཅད་ནི། རྫོགས་པའི་སངས་རྒྱས་ཀྱི་དཀྱིལ་འཁོར་གྱི་རང་བཞིན་
དུ་བསྟན་པ་ཡིན་ནོ། །ཉིང་ལག་གི་ཁྱད་པར་ཡང་རྫོགས་པའི་དཀྱིལ་འཁོར་གྱི་
ཕྱག་རྒྱའི་ངོ་བོར་བསྟན་པའི་ཕྱིར། དཀྱིལ་འཁོར་གྱི་ལྷ་ཐམས་ཅད་ལ་ཡང་།
ཕྱག་རྒྱ་ཆེན་པོ་བཞིས་རྒྱས་བཏབ་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་
པ་བཞིས་བརྒྱད་པ་ཕྱག་རྒྱ་སྤྲོས་པའི་ལེའུ་གསུངས་སོ། །དེ་ལ་སྒྱུ་འཕྲུལ་ནི་ཡབ་
ཡུམ་ཀུན་ཏུ་བཟང་པོ་དེའི་ཕུང་པོ་ལྔ་རིགས་ལྔའི་བདག་ཉིད་དོ། །དྲ་བ་ནི་
འབྱུང་བ་ཆེན་པོ་ལྔ་རྣམ་པར་དག་པ་ཡུམ་ལྔ་སྟེ། ཡབ་ཇི་ལྟ་བ་དེ་ལྟར་ཡུམ་ཡང་
དེ་ལྟར་རོ། །ཕུང་པོ་ལྔ་དང་འབྱུང་བ་ལྔ་རྣམ་པར་དག་པ་ཡབ་ལྔ་དང་ཡུམ་ལྔས་
ནི༑ བདག་མངོན་པར་རྫོགས་པར་སངས་རྒྱས་པ་ཞེས་བྱའོ། །ཐམས་ཅད་ནི་
ཡུལ་དང་དབང་པོ་རྣམ་པར་ཤེས་པ་དང་། ཕྱིན་ཅི་ལོག་ལ་སོགས་པ་ཐམས་ཅད་
འབྲས་བུའི་རིགས་ཀྱི་བྱང་ཆུབ་མཆོག་ཐམས་ཅད་ཀྱིས་རྒྱས་བཏབ་ཅེས་བྱའོ། །
དེས་ནི་ཕྱག་རྒྱ་ཆེན་པོ་དང་ཆོས་ཀྱི་ཕྱག་རྒྱའོ། །གསང་བ་ཡུམ་གྱི་པདྨ་དང་དེ་ཁོ་
ན་ཉིད་ངེས་པའི་ཡབ་ཀྱི་ཕྱག་རྒྱ་གཉིས་ལས། ཡུམ་གྱི་པདྨར་བྱང་ཆུབ་ཀྱི་སེམས་
ཟླ་བའི་དཀྱིལ་འཁོར་ཕྱུང་སྟེ། མི་འབྱུང་མི་སྲིད་པ་ཡིན་པས་འདའ་བར་དཀའོ། །
དེ་གཉིས་ཀྱིས་ནི་དམ་ཚིག་གི་ཕྱག་རྒྱ་དང་ལས་ཀྱི་ཕྱག་རྒྱ་གཉིས་སོ། །ཡུམ་ནི་་་
དམིགས་མེད་ཅེས་པ་ནས་ཡུམ་ཀུན་ཏུ་བཟང་མོ་ནི། ཆོས་ཀྱི་དབྱིངས་སྤྲོས་པ་་་་
དང་བྲལ་བ་ཤེས་རབ་ཀྱི་ཕ་རོལ་ཏུ་ཕྱིན་མ་ཆོས་དབྱིངས་ཏེ། ཆོས་ཀྱི་ཕྱག་རྒྱའོ། །
ཡབ་ཀུན་ཏུ་བཟང་པོ་ནི་མཉམ་པ་ཆེན་པོའི་ཏིང་ངེ་འཛིན་ལ་གནས་པ་ཡབ་ཐབས་
ཀྱི་ཕྱག་རྒྱ་ཆེན་པོའོ། །ཡེ་ཤེས་འཕྲོ་ཞེས་པ་ནི། བྱང་ཆུབ་སེམས་ཀྱི་ཡེ་ཤེས་ཏེ་
འཕྲོ་འདུ་ལས་ཀྱི་ཕྱག་རྒྱ་ཉིད་དོ། །དེ་གནས་གང་དུ་འཕྲོ་ཞེ་ན། ཡུམ་ཀུན་ཏུ་

〔644〕 I1PD958880644.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
བཟང་མོའི་མཉམ་རྫོགས། པདྨའི་དཀྱིལ་འཁོར་དུ་འཕྲོ་སྟེ་པདྨ་དེ་དང་ལྡན་པ་་
ནི་དམ་ཚིག་གི་ཕྱག་རྒྱའོ། །དེ་ལྟར་ཡན་ལག་ལ་ལྷ་བཞི་བཅུ་རྩ་གཉིས་དང་ལྡན་
ནོ༑ །བཞི་བཅུ་རྩ་གཉིས་འདུ་འཕྲོ་འགྱུར་ཞེས་པ་ནི། རིན་པོ་ཆེ་དང་ལས་་་
གཉིས་གཅིག་ཏུ་བསྡུས་པ་དང་། ཕྱེ་ན་སྐུ་གསུང་ཐུགས་ཀྱི་ལྷ་སྟེ། བརྒྱ་ཉི་ཤུ་
རྩ་དྲུག་པར་འཕྲོའོ། །ཡང་ན་དེ་ལྟར་བསྡུ་ན་གང་དུ་བསྡུ་ཞེ་ན། དེ་ལྟར་ལྡན་
པའི་གཙོ་མཆོག་གིས། ཐབས་དང་ཤེས་རབ་ཏུ་ལྡན་པའི་རྒྱལ་བ་ཡབ་ལྔ་དང་།
གཙོ་མཆོག་ཡུམ་ལྔའོ། །བཅུ་གཉིས་དྲུག་གི་ཞེས་པ་ནི། སང་སྐྲྀ་ཏའི་སྐད་དུ་་
ན་དེ་ཉི་ཤུ་རྩ་དྲུག་སྟེ། སེམས་དཔའ་སེམས་མ་བརྒྱད་གཉིས་བཅུ་དྲུག །ཁྲོ་བོ་
ཁྲོ་མོ་བརྒྱད། ཡིད་དང་ཆོས་པར་ཁྱམས་ལ་གནས་པ་གཉིས་ཏེ། ཉི་ཤུ་རྩ་་་
དྲུག་ལ་བཅུ་གཉིས་དྲུག་ཅེས་བྱའོ། །འོད་འཕྲོ་འབར་ཞེས་བྱ་བ་ནི། ཐུབ་པ་་
དྲུག་གོ། །འོ་ན་དེ་ལྟ་བས་ན་ཞེ་ན་མ་བས་ཏེ། དེ་ལ་སོགས་པ་མཐའ་ཡས་
མཆོག་ཅེས་པ། བརྒྱ་ཉི་ཤུ་རྩ་དྲུག་དེ་ལས་ཀྱང་། སྐུ་གསུང་ཐུགས་ལས་སྤྲུལ་་
པ་བསམ་གྱིས་མི་ཁྱབ་པ་མཐའ་ཡས་མཆོག་ཅེས་བྱའོ། །འོ་ན་དེ་ལྟར་མང་པོ་་
དེ་ཉིད་ཅི་དགོས་ཤེ་ན། ཕྱོགས་བཅུ་དུས་བཞིའི་འཇིག་རྟེན་མཐའ་ཡས་པར།
འདུལ་བའི་དོན་རྣམས་སོ་སོར་སྟོན་པ་ཅིའི་ཕྱིར་ཞེ་ན། ཐེག་པ་མཐོ་དམན་་་
དགུ་དང་ཕྱིན་ཅི་ལོག་སྟེ་མུ་སྟེགས་ཀྱི་ལྟ་བ་འདུལ་བ་དང་། དེ་ལ་སོགས་པ་མ་་
དད་པའི་དབང་གིས་ཕྱིན་ཅི་ལོག་བསམ་ཡས་པ་དང་། ཞི་ཁྲོའི་ཚོགས་བསམ་་་
ཡས་པ་ལ། མཐུན་བྱས་ཀུན་ཏུ་སྣང་ཞེས་བྱའོ། །དཔལ་གསང་བའི་་་
སྙིང་པོ་དེ་ཁོ་ན་ཉིད་ངེས་པ་ལས། ཉིང་ལག་གི་ཁྱད་པར་སྤྲོས་པའི་ལེའུ་སྟེ།
བརྒྱད་པའོ།། །།

〔645〕 I1PD958880645.jpg
སེམས་ནན་ཏན་ཏུ་བྱ་བའི་ཕྱིར། འཕྲ་རྒྱས་ཀྱི་ཏིང་ངེ་འཛིན་བསྒོམ་པ་
དང་། མཆོད་པའི་ཁྱད་པར་གྱིས་འཕགས་པ་ལ་མཆོད་ཅིང་བསོད་ནམས་ཀྱི་
ཚོགས་བསག་པར་བྱ་བ་དང་། རྣམ་བཞི་ཧོ་ལ་སོགས་པས་མཆོད་པ་དང་།
ཏིང་ངེ་འཛིན་གྱི་ཁྱད་པར་དང་། །ཡེ་ཤེས་ཀྱི་ཡུམ་གྱིས་བྱིན་གྱིས་བརླབས་པའི་་
རོལ་པ་ལས། ལྷུན་གྱིས་གྲུབ་པའི་དཀྱིལ་འཁོར་སྤྱན་དྲངས་ནས། སློབ་མའི་་
དོན་དུ་རྡུལ་ཚོན་གྱི་དཀྱིལ་འཁོར་བྱ་བ་དང་། དེ་དག་གི་ཡོན་ཏན་ལ་སོགས་པ་
བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པས། དགུ་པ་རྡོ་རྗེ་བཀོད་པ་་
དམ་ཚིག་གི་ལེའུ་གསུངས་སོ། །དེ་ལ་དེ་ནས་ཞེས་པའི་དོན་ནི་བཀྲལ་ཟིལ་ཏོ། །
དགྱེས་པ་ཆེན་པོ་ཞེས་བྱ་བ་ནི། ཐབས་དང་ཤེས་རབ་ཀྱི་བདེ་བ་ཆེན་པོ་ལ་་་་་
བཞུགས་སོ་ཞེས་བྱ་བའི་ཐ་ཚིག་གོ། །རྡོ་རྗེ་ནི་ལྷ་ཐམས་ཅད་ཀྱི་གསང་བར་བྱ་བ་
དམ་ཚིག་པས། རྡོ་རྗེ་གསང་བའི་དམ་ཚིག་གོ། །འཕྲ་རྒྱས་ཀྱི་དཀྱིལ་འཁོར་དུ་
བཀོད་པས་བཀོད་པའི། བདེ་བའི་རོ་ཉམས་སུ་བསྟར་བའི་ཏིང་ངེ་འཛིན་ཡིན་
པས་དེ་ལ་སྙོམས་པར་བཞུགས་པའོ། །དེ་ལྟར་སྙོམས་པར་ཞུགས་པས་ཆེད་དུ་་་་་
བརྗོད་པར་བྱ་བ་རྡོ་རྗེ་གསང་བའི་དམ་ཚིག་གང་ཞེ་ན། ཤིན་ཏུ་ཕྲ་བའི་དམ་་་་
ཚིག་མཆོག་ཅེས་བྱ་བ་ལ་སོགས་པ་གསུངས་ཏེ། འདི་ནི་རྡོ་རྗེ་ཕྲ་མོའི་ཏིང་ངེ་་་
འཛིན་ཡིན་པས། ཤིན་ཏུ་ཕྲ་བའི་དམ་ཚིག་གི་དཀྱིལ་འཁོར་གྱི་མཆོག་བསྒོམ་མོ་
ཞེས་བྱའོ། །གནས་གང་དུ་བསྒོམ་ཞེ་ན་ཕྱག་རྒྱ་ཆེན་པོའི་ཕྱག་མཐིལ་དུ།
དཀྱིལ་འཁོར་གང་བསྒོམ་པའི་ཞེ་ན། ཐུགས་ཀྱི་ཞེས་བྱའོ། །ཚད་ཅི་ཙམ་ཞེ་ན།
སོར་བཞི་ཞེས་པའོ། །ཕྱག་མཐིལ་དུ་བསྒོམ་པ་ཅིའི་ཕྱིར། ཐུགས་ཀྱི་དཀྱིལ་
འཁོར་ཞེ་ན། རྒྱུད་འདི་ནི་ཐུགས་ཀྱི་རྒྱུད་ཡིན་ཏེ། ཐུགས་ཀྱི་རྡོ་རྗེས་དབུས་
ཀྱི་གཙོ་བོ་བྱེད་པའི་ཕྱིར། ཐུགས་ཀྱི་དཀྱིལ་འཁོར་དམ་པ་ཞེས་བྱའོ། །ཕྱི་མ་

〔646〕 I1PD958880646.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ནི་གོ་སླའོ། །ད་ནི་འཕྲ་རྒྱས་ཀྱི་ཏིང་ངེ་འཛིན་ཐམས་ཅད་ལ་ཏིང་ངེ་འཛིན་
གྱི་མཆོད་པ་བརྩམ་པར་བྱ་སྟེ་དེ་ཡང་མཆོད་པ་ཕྱག་རྒྱ་ཐམས་ཅད་ཀྱི་ནང་ན།
སེམས་ཀྱི་མཆོད་པ་ནི་བླ་ན་མེད་པ་ཡིན་པས། མཆོད་པའི་ཕྱག་རྒྱ་ཆེན་པོ་ཞེས་
བྱའོ༑ །དེ་ལ་རྒོལ་ཏེ། ཕྱག་རྒྱ་ནི་འཆིང་བ་ཡིན་ན། འདིར་སེམས་ཀྱི་ཁྱད་
པར་ལས་བྱུང་བ་ལ། ཕྱག་རྒྱ་ཞེས་ཅིའི་ཕྱིར་ཞེ་ན། སྐུ་ཕྱག་རྒྱ་ཆེན་པོར་
བསྒོམས་པའི་ཁྱད་པར་ལས་བྱུང་བའི་ལས་སུ་རུང་བའི་རྣལ་འབྱོར་པ་དེའི་ཏིང་ངེ་
འཛིན་ལས་མཆོད་པ་དེ་ལ་ཡང་མཆོད་པ་ཞེས་བྱ་སྟེ། དེས་སེམས་ཀྱི་ངོ་བོ་གང་་
ལ་ཡང་མ་གྲུབ་སྟེ། དངོས་པོར་མ་གྲུབ་པར་ཡོད་པའི་ཕྱིར་རོ། །ཆེན་པོ་ཞེས་
བྱ་བ་ནི། ཕྱག་རྒྱ་ཤེས་པ་ཐམས་ཅད་ཀྱི་ནང་ན་ནི། མཆོད་པའི་ཕྱག་རྒྱ་
དཔགས་ལ། མཆོད་པའི་ཕྱག་རྒྱ་ཐམས་ཅད་ཀྱི་ནང་ན་ནི། ཏིང་ངེ་འཛིན་གྱི་
མཆོད་པ་སེམས་ཀྱི་ཁྱད་པར་ལས་བྱུང་བ་འདིས་མཆོག་པས་ཆེན་པོ་ཞེས་བྱའོ། །
ཅིའི་ཕྱིར་ཞེ་ན། དེ་ཉིད་ཀྱང་མི་དམིགས་པའི་ཕྱིར་རོ། །སེམས་ཀྱི་ཞེས་བྱ་བ་
ནི་སེམས་ཀྱི་ཁྱད་པར་ལས་བྱུང་བ་སེམས་ཡིད་བཞིན་གྱི་ནོར་བུ་རིན་པོ་ཆེ་ལྟ་བུ་་་་
བས༑ དེ་ལས་སྤྲུལ་པ་སྟེ། གསང་བའི་གནས་ལ་སོགས་པ་ནས་མ་ཡིན་ཏེ།
ཐུགས་ཀ་ཉིད་ནས་སོ། །དེ་ལྟར་སེམས་ཀྱི་ཡིད་བཞིན་གྱི་ནོར་བུ་བས། དེ་ལས་
མང་པོར་སྤྲུལ་པ་ཡིད་བཞིན་གྱི་ནོར་བུ་རིན་པོ་ཆེ་ལྟར་གཏིབས་ལ། དེ་ནས་དེ་་
ལ་འོག་ནས་འབྱུང་བ་རྣམས་སྤྲུལ་ཏེ་དབུལ་ལོ། །དེ་ཡང་དང་པོར་ཕྱོགས་བཅུའི་
འཇིག་རྟེན་གྱི་ཁམས་སངས་རྒྱས་ཀྱི་གཞིའི་ཞིང་གིས་བཻ་ཌཱུརྱའི་ས་གཞི་ལས།
མཉེན་འཇམ་རེག་ན་བདེ་བའི་ས་གཞི་ལས་སྤྲུལ་པ་དེ་ནས་སྤྲོའོ། །སྣ་ཚོགས་རིན་
པོ་ཆེའི་གཞི། མཛེས་པར་སྤྲས་ཤིང་བྲིས་པ་དང་ཞེས་པ་ནི། སྣ་ཚོགས་ཞེས་་་
པའི་སྒྲས་ནི། རིན་པོ་ཆེ་བཻ་ཌཱུརྱར་ཡང་མ་ཟད་དེ། བཞི་ཁ་ལས་སྤྲུལ་ཏེ་ལོ་

〔647〕 I1PD958880647.jpg
གྱི་ས་བོན་ལས་སྤྲུལ་པ་བཻ་ཌཱུརྱའི་ས་གཞི་ལ་ཀེ་ཀེ་རུ་དཀར་པོས་བྲིས་ཤིང་། ཨས་
མ་གར་བས་སྤྲས་པ་དང་། དེ་བཞིན་དུ་རེ་རེ་ལའང་ཉི་ཤུ་རྩ་ལྔའི་རིན་པོ་ཆེས་་
སྤྲས་ཤིང་བྲིས་པ་དག་ལཾ་གྱི་ས་བོན་ལས་སྤྲུལ་ཞིང་དབུལ་ལོ། །ཀུན་འབྱུང་རིན་
ཆེན་ཕུང་པོ་འབར་ཞེས་པ། དགོས་པ་དང་བསམ་པ་ཐམས་ཅད་འབྱུང་ཞིང་་་་་
འོད་འབར་བ་དེས་ཀྱང་། དེ་བཞིན་གཤེགས་པ་ཐམས་ཅད་ལ་མཆོད་པའི་བྱ་བ་
བྱེད་པའི་ཕྱིར་སྒྲོན་མར་ཡང་འབར་བ་སྟེ། དེ་ལྟ་བུ་དེ་དག་ཀྱང་ཡི་གེ་རཾ་གྱི་ས་་
བོན་ལས་སྤྲུལ་ཞིང་དབུལ་ལོ། །དབྱིབས་ལེགས་རྫིང་བུ་མཆོག་བསིལ་ཞེས་པས།
བརྒྱད་སྟོང་པའི་ཆོས་འཕགས་ཀྱི་ལེའུ་ལས་འབྱུང་བ་ལྟར་རྫིང་བུ་དབྱིབས་རྣམ་པ་
བརྒྱད་པོ་ཡང་སོ་སོ་ནས་ལེགས་ཤིང་། རོ་བྲོ་བ་རྣམས་ཀྱི་ཡང་མཆོག་དང་ལྡན་་
ཞིང་། བསིལ་བ་ཡིད་དང་འཐད་པ་སྟེ། །ཨའི་ས་བོན་ལས་ཀྱང་བསྐྱེད་པའོ། །
ཚད་དང་རྒྱ་ཡོངས་སུ་རྫོགས་པའི་གཞལ་ཡས་ཁང་རིན་པོ་ཆེ་ལས་བྱས་པ་སུམ་རྩེག་
ཏུ་གནས་པ་ཡང་། བྱེ་རིན་པོ་ཆེའི་ས་བོན་ལས་སྤྲུལ་ཞིང་དབུལ་ལོ། །ལེའུ་
དང་པོ་ལས་བྱུང་བ་ལྟ་བུའི་རྒྱན་དང་དཔག་བསམ་ལྗོན་པའི་ཚལ་ཞེས་བྱ་བ་ལ་
སོགས་པ་ནི་ཏྲཾ་གྱི་ས་བོན་ལས་སོ། །གླུ་དབྱངས་ཚིགས་སུ་བཅད་པའི་སྒྲ་ལ་
སོགས་པ་ནི། ཨོཾ་གྱི་ས་བོན་ལས་སོ། །བླ་རེ་རྒྱལ་མཚན་ན་བཟའ་གདུགས། །
དོ་ཤལ་དཔུང་རྒྱན་སེ་མོ་དོ་ཞེས་བྱ་བ་ལ་སོགས་པ་ནི། སྭའི་ས་བོན་ལས་སོ། །
ན་བཟའ་དང་བཏུང་བ་ཞེས་བྱ་བ་ལ་སོགས་པ་ནི་ཨོཾ་གྱི་ས་བོན་ལས་སོ། །སྐལ་་
ལྡན་ལ་སོགས་པ་ནི་བློ་རབ་འབྲིང་ཐ་མ་གསུམ་གྱི་རྣལ་འབྱོར་པས་སོ། །ད་ནི་་་
ཐུགས་ཀྱི་དཀྱིལ་འཁོར་དེ་ཕྱོགས་བཅུ་དུས་གསུམ་གྱི་སངས་རྒྱས་དང་། ཉེ་བའི་
དཀྱིལ་འཁོར་ཐམས་ཅད་ནི་གསང་བའི་གནས་སུ་མཆོད་ལ། སྲིད་གསུམ་གྱི་འགྲོ་
བ་ཐམས་ཅད་ནི་གསང་བའི་གནས་སུ་དབང་བསྐུར་བ་དང་། དགའ་བར་བྱ་་་་

〔648〕 I1PD958880648.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
བའི་ཕྱིར་སྐལ་ལྡན་མ་ཞེས་བྱ་བ་ནི། ཡུམ་ཤེས་རབ་ཀྱི་ཕ་རོལ་ཏུ་ཕྱིན་པའི་ངོ་བོ་
ཀུན་ཏུ་བཟང་མོ་ལ་ཤེས་པར་བྱའོ། །བྱིན་བརླབས་ལ་ཞེས་བྱ་བ་ནི། མིའི་
བུད་མེད་ལ་བྱ་སྟེ། །དེ་ཡང་ཞི་རྒྱས་དབང་དང་མངོན་སྤྱོད་ལ། བྲམ་ཟེ་རྒྱལ་
རིགས་རྗེའུ་རིགས་དམངས་ལ་སོགས་པའི་རིགས་ཀྱི་བྱེ་བྲག་གིས་བསྒོམ་ཁོག་ལས་
འབྱུང་བ་བཞིན་བྱིན་གྱིས་བརླབ་པར་བྱའོ། །དེ་ཇི་ལྟར་བྱ་བ་ཞེ་ན། །སྟོང་
གསུམ་གྱི་སྟོང་ཆེན་པོ་སྣོད་དང་བཅུད་དུ་བཅས་པ་ཐམས་ཅད་གཞལ་ཡས་ཁང་
ཡུངས་འབྲུ་ཙམ་དུ་བཞུགས་པའི་ཚུལ་དུ་ཆོས་ཀྱི་དབྱིངས་རྣམ་པར་དག་པ་ནས།
རང་བཞིན་གྱི་དཀྱིལ་འཁོར་སྤྱན་དྲང་བ་དང་། ཡུམ་གྱི་གསང་བའི་གནས་སུ་
བཅུག་སྟེ། བྱང་ཆུབ་སེམས་ཀྱིས་མཆོད་དོ། །དེས་ཅིར་འགྱུར་ཞེ་ན་དེ་བཞིན་
གཤེགས་པ་དེ་དག་མཉེས་ནས། བདག་ལ་སྐུ་གསུང་ཐུགས་ཀྱི་དངོས་གྲུབ་སྩོལ་
ཞིང་། དམ་ཚིག་ཅན་གྱི་མཆོག་ཏུ་བྱིན་གྱིས་རློབ་པར་མཛད་དོ། །དེ་དག་
བདག་ཉིད་ཆེན་པོར་དཔལ་ཀུན་ཏུ་བཟང་པོར། དེ་བཞིན་གཤེགས་པ་ཐམས་
ཅད་ལ་ཐབས་དང་ཤེས་རབ་ཀྱི་ལྷག་པའི་བྱང་ཆུབ་ཀྱི་སེམས་ཀྱིས་མཆོད་པས།
ཕྱོགས་བཅུ་དུས་གསུམ་གྱི་དཀྱིལ་འཁོར་མ་ལུས་པ་ཐམས་ཅད་ཀྱང་མཉེས་པས།
སྲིད་གསུམ་འགྲོ་བ་ཐམས་ཅད་ལའང་། བྱང་ཆུབ་སེམས་ཀྱི་ཆུ་རྒྱུན་གྱིས་དབང་
བསྐུར་བས། དགའ་བ་ཆེན་པོས་ཁྱབ་པར་འགྱུར་ཞེས་བྱའོ། །གཏར་ཁ་
མཁན་གྱིས་བརྒལ་ཏེ། འདིར་དངོས་པོ་མེད་པའི་སེམས་ཀྱི་ཁྱད་པར་གྱིས།
ཕྱོགས་བཅུ་དུས་གསུམ་གྱི་དཀྱིལ་འཁོར་དང་། དངོས་པོར་ཡོད་པའི་སྲིད་གསུམ་
གྱི་འགྲོ་བ་ཐམས་ཅད་རང་བཞིན་མེད་པའི་ཡུམ་གྱི་གནས་སུ་བཞུགས་ཤིང་མཆོད་
པ་དང་། འགྲོ་དོན་གཉིས་བྱར་རུང་ངམ་ཞེ་ན། རུང་སྟེ་ཕུང་པོ་ལྔ་དང་
ཁམས་དང་སྐྱེ་མཆེད་ལས་བསྡུས་པ་ཐམས་ཅད་ནི། གཟུང་འཛིན་གྱི་ངོ་བོ་

〔649〕 I1PD958880649.jpg
སེམས་འཁྲུལ་པ་ལས་མ་གཏོགས་པ་མེད་པ་སྟེ། རྡུལ་ཕྲ་རབ་ཀྱི་འཇིག་པ་ཡིན་ལ།།
དེ་ལྟར་ཕྱིན་ཅི་ལོག་ཏུ་མཐོང་བ་ཉིད། ནང་གི་སེམས་འཛིན་པ་ཡུལ་ལ་འཁྲུལ་པ་
ཡིན་ལ། སེམས་ཉིད་སོ་སོར་འབྱེད་པའི་ཤེས་རབ་ཀྱིས་ན། རང་བཞིན་གྱིས་་
འོད་གསལ་བ་ཙམ་ལས་མ་གཏོགས་པ། གཞན་འཕགས་པའི་སྤྱན་སྔར་ཡང་མི་
གཟིགས་སོ། །འོན་ཀྱང་ཡུལ་དང་ཡུལ་ཅན་ཐམས་ཅད་འཁྲུལ་པ་ལས་མ་
གཏོགས་པ་གཞན་མེད་པས་འདིར་སེམས་ཀྱི་ཁྱད་པར་དུ་སྣང་བ་ཁོ་ནའོ། །དེ་
ལྟར་ཡང་གསུངས་པ། གང་ན་ཡང་མི་གནས་མི་དམིགས་པ་མིག་ཡོར་ཚུལ་ཏུ་
སྦྱོར་བ་ཡིས། ནམ་མཁའ་ལ་ཡང་ནམ་མཁའ་བསྒོམ་ཞེས་གསུངས་ཏེ། རྣལ་
འབྱོར་པའི་ལུས་ངག་སེམས་སྐུ་གསུང་ཐུགས་ཀྱི་རྡོ་རྗེ་དང་། འཁོར་བ་དང་མྱ་
ངན་ལས་འདས་པའི་ཆོས་ཐམས་ཅད། ཡུལ་གང་ན་ཡང་མི་གནས། ཕྱོགས་
གང་དུ་ཡང་མི་དམིགས། གཟུགས་ལ་སོགས་པ་དངོས་པོ་མཚན་མར་སྣང་བ་
ཐམས་ཅད། འཁྲུལ་པ་མིག་ཡོར་ཚུལ་དུ་སྣང་བ་ལ། རང་བཞིན་མེད་པར་
སྦྱོར་བས། ཆོས་ཉིད་ནམ་མཁའ་འདྲ་བ་ལ་སེམས་ཉིད་ནམ་མཁའ་འདྲ་བའི་
དོན་དམ་པ་དང་། ཀུན་རྫོབ་ཏུ་དབྱེར་མེད་པར་བསྒོམ་ཞེས་བྱའོ། །ད་ནི་དེ་
དག་གི་ཡོན་ཏན་བསྟན་ཏེ། སྒྱུ་འཕྲུལ་དྲ་བ་ཐབས་དང་ཤེས་རབ་གཉིས་སུ་མེད་
པར་བསྒོམ་པའི་ཏིང་ངེ་འཛིན་བརྟན་པོར་ཕྱི་ནང་གསང་བའི་གནས་སུ་བསྒོམ་པ་
ཡིན༑ ཕྱོགས་བཅུ་དུས་གསུམ་གྱི་དཀྱིལ་འཁོར་ཐམས་ཅད་དང་། ཁམས་་་་
གསུམ་གྱི་འགྲོ་བ་རྣམས་མངོན་སུམ་པའི་ཚད་མས་མངོན་སུམ་དུ་འགྱུར་ཞེས་བྱའོ། །
ཉེ་བའི་དཀྱིལ་འཁོར་ཞེས་པ་ནི་བདག་གི་ཕུང་པོ་ཁམས་དང་སྐྱེ་མཆེད་ལྷ་ཡིན་ལ།
འོན་ཀྱང་ཉེ་བ་ཞེས་སྨོས་སོ། །རིང་པ་ཡང་ཡོད་དེ་དེ་ནི་དོན་དམ་པར་ཐ་མི་དད་་
ན་ཡང་ཀུན་རྫོབ་ཏུ་ཕྱོགས་བཅུ་དུས་གསུམ་གྱིའོ། །དད་བརྩོན་ཞེས་བྱ་བ་ལ་་

〔650〕 I1PD958880650.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
སོགས་པས་ནི། སྣོད་གསུམ་གྱི་སྐྱོན་སྤངས་པ་ཡིས། ཡོན་ཏན་རྣམ་པ་གསུམ་
དང་ལྡན་པའོ། །ཕན་པའི་དབང་ནི་དབང་མང་པོ། ནུས་པའི་དབང་ནི་རྒྱལ་
པོ་ལ་སོགས་པའོ། །རིམ་པ་བཞིན་དུ་ནི་རྡུལ་ཚོན་གྱི་ལས་དེ་ཉིད་དུའོ། །སྙིང་
རྗེས་ཆུད་མ་ཟོས་པར་གཟུང་ཞེས་པ་ནི་སྐྱོན་གསུམ་སྤངས་ཤིང་ཡོན་ཏན་གསུམ་་་་
དང་ལྡན་པའི་སློབ་བུ་ལ་ནི། ཡོན་མེད་ཀྱང་སྙིང་རྗེའི་དབང་དང་དམ་ཚིག་གིས་
ཤུགས་ཕྱུང་ལ་ཆུད་མ་ཟོས་པར་གཟུང་ཞིང་དབང་གིས་བྱིན་གྱིས་བརླབ་པར་བྱའོ་
ཞེས་སོ། །ཡིད་དང་གྲོགས་ནི་གསང་སྔགས་ཀྱི་ལུགས་ཀྱིས་ཤེས་རབ་མ་ལ་ཤེས་་་
པར་བྱའོ།། །ཐིག་གདབ་ཆོ་ག་ཕུན་སུམ་ཚོགས་ཞེས་པའི་སྒྲས་ནི། ཡི་གེའམ་
སྙིང་པོ་འམ་གདན་ནམ། ཕྱག་རྒྱ་སྐུ་གསུང་ཐུགས་དང་ལྡན་པས། དང་པོ་་་་
གདན་ཐོག་ཏུ་གང་ཡང་རུང་འབྲུ་གཅིག་པའམ། སྙིང་པོ་བཟླས་པའི་སྔགས་སམ།
ཕྱག་རྒྱ་སྟེ། ཕྱག་རྒྱ་བྲིས་ལ། དེ་ནས་དེ་གང་ཡང་རུང་བའི་བྲིས་པ་དེ་ཉིད་ལ།
སྐུ་གསུང་ཐུགས་ཀྱང་ལྡན་པར་བསྒོམས་ནས། ཏིང་ངེ་འཛིན་རོལ་མོ་མཐའ་ཡས་
ཏེ༑ གོང་དུ་གསུངས་པའི་མཆོད་པའི་ཕྱག་རྒྱས་ཀྱང་མཆོད་ནས། བདེ་བར་
གཤེགས་པའི་བྱིན་བརླབས་ཡ་མཚན་རྨད་པོ་ཆེ། མི་གནས་པ་མྱ་ངན་ལས་
འདས་པའི་དངོས་གྲུབ་ནི། རྣལ་འབྱོར་པའི་རྒྱུད་ལ་སྨིན་ཅིང་འགྲུབ་པར་གྱུར་་
པ་ལས་མི་འདའ་བས། སངས་རྒྱས་ཐམས་ཅད་ཀྱི་ཡང་དམ་ཚིག་ཡིན་པས་ཀྱང་
རྩོལ་ལོ། །དེའི་ཕྱིར་ཁྱད་པར་དུ་གྱུར་པའི་དཔེའ་བསྟན་པ་ལ་སོགས་པ་ཞེས་ཏེ།
ས་དང་རིན་པོ་ཆེ་ལས་ཀྱང་། དེ་བཞིན་གཤེགས་པའི་སྐུ་ལ་སོགས་པའི་ཕྱག་རྒྱ་
ཏིང་ངེ་འཛིན་མེད་པའི་མིས་བྱས་པས་ཀྱང་། བསོད་ནམས་ཀྱི་ཁྱད་པར་གྱིས་་་་་
རྣམ་པར་གྲོལ་བའི་རིམ་པ་ཐོབ་པར་འགྱུར་ན། གོང་དུ་གསུངས་པའི་གསང་
བའི་དཀྱིལ་འཁོར་དེ་ལྟ་བུ་བྲིས་ན། སློབ་དཔོན་གར་བདེ་བའི་གནས་སུ་འདུག་

〔651〕 I1PD958880651.jpg
ལ་ཆོ་ག་རྣམ་པ་ལྔ་ལ་སོགས་པས། བསྒྲུབ་ཐབས་ཀྱི་རིམ་པས་བདག་དབུས་ཀྱི་་་་
གཙོ་བོ་མངོན་དུ་བྱས་ལ། དཀྱིལ་འཁོར་དེ་ཉིད་ཡིན་པར་ང་རྒྱལ་བསྐྱེད་ནས།
ཕྱོགས་བཅུ་དུས་གསུམ་གྱི་དཀྱིལ་འཁོར་སྤྱན་དྲངས་ཤིང་བསྟིམས་ནས། རང་་་་
ཉིད་ལ་རང་ཉིད་མཆོད་པར་ལོངས་སྤྱད་ནས། དེ་ལྟ་བུའི་དག་པའི་ཡེ་ཤེས་ཀྱིས་
སྦྱངས་ན་འགྲུབ་པར་འགྱུར་བ་ནི་སྨོས་ཀྱང་ཅི་དགོས་ཏེ། ཐབས་ཀྱང་དེ་ལྟར་་་་
ཡིན་ཞེས་བྱའོ། །ད་ནི་དེ་ལྟ་བུའི་འཕྲ་རྒྱས་ཀྱི་དཀྱིལ་འཁོར་ལྷུན་གྱིས་གྲུབ་པའི་་
དཀྱིལ་འཁོར་ཐམས་ཅད་སྤྱན་དྲངས་ཤིང་བསྟིམ་པའི་ཕྱིར། ཕྱོགས་བཅུའི་་་་་
དཀྱིལ་འཁོར་བདག་ཉིད་ཅེས་གསུངས་པ་དེ་ལ། ཕྱོགས་དུས་དཀྱིལ་འཁོར་་
བདག་ཉིད་ཆེ་ཞེས་པ་ནི། དཔལ་ཀུན་ཏུ་བཟང་པོ་སྟེ། ཅིའི་ཕྱིར་ན། ཆོས་
ཀྱི་སྐུའི་རང་བཞིན་ཏེ། མངོན་པར་བྱང་ཆུབ་པའི་བསྐྱེད་པའི་རྒྱུར་གྱུར་པས་སོ། །
མི་དམིགས་པ་ནི་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། དེ་ཐབས་དང་ཤེས་
རབ་གཉིས་སུ་མེད་པའི་ཐུགས་བྱང་ཆུབ་སེམས་ཟླ་བའི་དཀྱིལ་འཁོར་ལས། འོད་
ཟེར་གྱི་ཕྲེང་བ་བར་མཚམས་མེད་པར་འཕྲོས་པས། འཇིག་རྟེན་དྲུག་གི་ཕྱོགས་
བཅུའི་དཀྱིལ་འཁོར་ཐམས་ཅད་ལ་ཁྱབ་པས། དེའི་འོད་ཟེར་གྱི་ལྕགས་ཀྱུས།
དཀྱིལ་འཁོར་གོང་དུ་སྨོས་པ་ཐམས་ཅད་སྤྱན་དྲངས་ནས། བདག་གི་རང་སྣང་
ཕྱོགས་དུས་ཀྱི་དཀྱིལ་འཁོར་དང་དབྱེར་མེད་པའི་བདག་གི་ལུས་ངག་སེམས་ཀྱི་
དཀྱིལ་འཁོར་ལ། ཡེ་ཤེས་ཀྱི་དཀྱིལ་འཁོར། བཅུག་པའི་མཚན་ཉིད་ནི་ཇི་ལྟ་
བུ་ཞེ་ན། དེ་འོད་དུ་ཞུ་ནས་ཐིམ་སྟེ་གཉིས་སུ་མེད་ཅིང་མཉམ་པར་སྦྱོར་བས་
བསྙེན་པ་ཞེས་བྱ་སྟེ། བསྙེན་པའི་དཀྱིལ་འཁོར་རབ་ཏུ་རྫོགས་ཞེས་བྱ་སྟེ། ཉེ་
བར་གྱུར་པའི་དམ་ཚིག་མཆོག་ཅེས་པ་ནི། དམ་ཚིག་ཅེས་པའི་སྒྲས་ཡུམ་ལ་
ཤེས་པར་བྱའོ། །ཅིའི་ཕྱིར་ཡུམ་བསྐྱེད་པ་ནི་ཉེ་བའི་བསྙེན་པ་ཡིན་པར་ཤེས།

〔652〕 I1PD958880652.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དཔག་བསམ་ཤིང་ལ་སོགས་པའི་དེ་བཞིན་ཏེ། དེ་བཞིན་གཤེགས་པའི་བྱིན་
བརླབས་ངོ་མཚར་ཆོ་འཕྲུལ་རྨད་ཀྱི་ཆོས། གཞན་ན་ཡོད་ནས་འདིར་འོངས་པ་
མ་ཡིན་ཏེ་ཞེས་པ། ཐམས་ཅད་དཔལ་བཟང་པོ་ལ་བརྟེན་ནས། ཤེས་རབ་
ཡུམ་ཤེས་རབ་ཀྱི་ཕ་རོལ་ཏུ་ཕྱིན་པའི་རང་བཞིན་ཉིད་དེ། དེ་ལྟ་བུའི་ངང་དུ་
བྱུང་ཞེས་བྱའོ། །དེ་ལ་ཐབས་ནི་ཐུགས་རྗེ་ཆེན་པོའི་མཚན་ཉིད་དེ། ཡབ་ཀྱི་
སྐུ་ཕྱག་རྒྱ། ཤེས་རབ་ཀྱི་སྤྱི་ནི་རང་གི་མཚན་ཉིད་འབྱེད་པས། ཡུམ་ཤེས་རབ་
ཀྱི་ཕ་རོལ་ཏུ་ཕྱིན་མ་དེ་ཐབས་དང་ཤེས་རབ་གཉིས་སུ་མེད་པའི་བརྟེན་པ་ལས།
ངོ་མཚར་ཆོ་འཕྲུལ་རྨད་ཀྱི་ཆོས་ཐམས་ཅད་ཀྱང་ཡུལ་དང་དུས་གཞན་ནས་འདིར་
འོངས་པ་མ་ཡིན་ཏེ། ཐབས་ཐུགས་རྗེ་ཆེན་པོ་ལ་བསྟན་པར་བྱ་བའི་ཤེས་རབ་
ཉིད༑ དེ་ལྟ་བུའི་ངང་དུ་བྱུང་ཞེས་བྱའོ། །དེ་ལྟར་ཡང་རྒྱུད་ཕྱི་མ་ལས།
ཐབས་དང་ཤེས་རབ་སྦྱོར་བའི་ཞེས་བྱ་བའི་དོན་གསུངས་པ། འདི་ལྟར་སྣང་བ་
ཐམས་ཅད་ཀུན། །ཐམས་ཅད་ཐབས་ཀྱི་མཚན་ཉིད་དེ། །ཐབས་ལ་ཐབས་ནི་
རྣམ་པར་སྦྱོར། །སྦྱོར་དང་སྦྱོར་བ་གཉི་ག་མེད། །སྣ་ཚོགས་སྣང་བ་ཐམས་
ཅད་ཀྱང་། །སྣང་བ་ཉིད་ན་རང་བཞིན་དེ་ཉིད་ཤེས་རབ་ཡིན་པར་བཤད།
མདོར་ན་ཐབས་ཉིད་མི་དམིགས་པའོ་ཞེས་གསུངས་པ་ཡིན་ཏེ། ཐབས་ཀྱི་ངོ་
བོར་སྣང་བ་གང་ཡིན་པ་ཐམས་ཅད་ཤེས་རབ་སྟོང་པ་ཉིད་ཀྱི་རང་བཞིན་སྦྱོར་བའོ།།
ཕྱོགས་དང་པོའི་མ་ཧཱ་ཡོ་གའི་ཕྱོགས་བཟུང་བའོ། །གཉིས་པས་ནི་ཨ་ཏི་ཡོ་གའི་
ཕྱོགས་བཟུང་བའོ། །ད་ནི་ཡུམ་ཤེས་རབ་ཀྱི་དོན་བསྟན་པའི་ཕྱིར་གསུངས་པ།
ཤེས་རབ་དབྱིངས་ཀྱི་དེ་བཞིན་ཉིད། །ཐབས་ཀྱི་ཕྱག་རྒྱར་གྱུར་པའི་ཕྱིར་ཞེས་བྱ་
བ་གསུངས་ཏེ། ཤེས་རབ་ནི་ཡུམ་ཤེས་རབ་ཀྱི་ཕ་རོལ་ཏུ་ཕྱིན་མ། ཆོས་ཀྱི་
དབྱིངས་ཀྱི་ལྷ་མོ་སྟེ་ཡུམ་མོ། །ཡུམ་དེའི་ཕུང་པོ་ལྔའི་དེ་བཞིན་ཉིད། ཡབ་

〔653〕 I1PD958880653.jpg
ཐབས་ཀྱི་ཕྱག་རྒྱར་གྱུར་པའི་ཕྱིར། ཡང་ཤེས་རབ་ཀྱི་ལྷ་མོ་ལ་ནི་ཐབས་ཀྱི་ཕྱག་
རྒྱར་རོལ་ཞེས་བྱའོ། །དེ་ལྟར་ཡང་རྒྱུད་ཕྱི་མ་ལས་ཤེས་རབ་ཉིད་ཐབས་ཀྱི་སྦྱོར་
བ་ཞེས་གསུངས་པ། དེ་བཞིན་ཉིད་ཀྱི་དབྱིངས་ཉིད་ལས། །རོལ་པ་སྣ་ཚོགས་
ཅིར་ཡང་འབྱུང་། །འབྱུང་བ་ཉིད་ན་རང་བཞིན་མེད། །མེད་པ་ཉིད་ན་སྣ་
ཚོགས་འབྱུང་། །དེ་ཉིད་ཤེས་རབ་དབྱིངས་ནས་འབྱུང་། །ཞེས་གསུངས་ཏེ།
ཤེས་རབ་དབྱིངས་ཀྱི་དེ་བཞིན་ཉིད་སྐྱེ་བ་མེད་པའི་དབྱིངས་ལས་དཔལ་ཀུན་ཏུ་
བཟང་པོ་ལ་སོགས་པ་སྟེ། རང་བཞིན་རྫོགས་པ་ཆེན་པོའི་དཀྱིལ་འཁོར་ཐམས་
ཅད་འབྱུང་ངོ་ཞེས་པ་སྟེ། དེ་ལ་དང་པོས་ནི་མ་ཧཱ་ཡོ་གའི་གཞུང་བཟུང་བའོ།།
གཉིས་པས་ནི་ཨ་ཏི་ཡོ་གའི་གཞུང་བ་བཟུང་བའོ། །དེ་ལྟར་ཐབས་དང་ཤེས་རབ་
ཉིས་སུ་མེད་པའི་དོན་བསྟན་ལ། ཡེ་ཤེས་ལ་ནི་ཡེ་ཤེས་རོལ་ཞེས་བྱ་བ་གསུངས་
ཏེ༑ ཡུམ་ཡེ་ཤེས་ཀྱི་ལྷ་མོ་ལྗོན་པ་ལ་སོགས་པ་ལ་ནི། ཡབ་ཐབས་ཀྱི་ཕྱག་རྒྱ་
དཔལ་ཀུན་ཏུ་བཟང་པོ་བདག་ཉིད་རོལ་ཞེས་བྱའོ། །དེ་ལྟར་ཡང་ཐབས་དང་
ཤེས་རབ་གཉིས་སུ་མེད་པ་བྱང་ཆུབ་སེམས་ཀྱི་དོན་གསུངས་པ། ཐབས་དང་
ཤེས་རབ་དོན་དང་ལྡན་པར་འགྱུར་བ། གཉིས་མེད་བྱང་ཆུབ་སེམས་འཕྲོས་ཏེ།
ཀུན་གྱི་འབྱུང་གནས་བྱེད་པའོ། །དེ་ཡིས་མ་བྱས་གང་ཡང་མེད། །ཤིན་ཏུ་
བརྟག་དགའ་སུས་མི་རིག །བདག་གིས་ཀྱང་ནི་བདག་མི་མཐོང་། །གཞན་
གྱིས་མཐོང་བར་ག་ལ་འགྱུར། །ཞེས་གསུངས་ཏེ། ཐབས་དང་ཤེས་རབ་
དབྱེར་མེད་པ་ནི། ཆོས་ཉིད་བྱང་ཆུབ་ཀྱི་སེམས་སྐྱེ་འཇིག་དང་བྲལ་བའི་ངོ་བོ་སྟེ།
དེ་ལྟར་ཕྱོགས་གཉིས་སུ་ཤེས་པར་བྱ་བ་ཁོ་ནའོ། །འོ་ན་དོན་དམ་པར་དེ་ལྟར་
རོལ་པའི་ངོ་བོ་ཅན་ཡིན་ནམ་ཞེ་ན། མ་ཡིན་ཏེ་དོན་དམ་པའི་བདེན་པའི་དབང་
དུ་ན། ཡེ་ཤེས་རོལ་པ་ཉིད་ཀྱང་གསོག་ཅེས་བྱའོ། །དོན་དེ་བཞིན་བྱང་ཆུབ་

〔654〕 I1PD958880654.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
སེམས་དཔའ་པ་དང་། རྒྱལ་བ་སངས་རྒྱས་བཅོམ་ལྡན་འདས་ཀྱི་བྱིན་བརླབས་
ཐམས་ཅད་ཀྱང་སྟོན་པ། ཡེ་ཤེས་ལ་ཡེ་ཤེས་རོལ་པ་ཉིད་ཀྱང་གསོག་ཅེས་བྱའོ།།
དེ་ལྟར་ཀུན་རྫོབ་ཏུ་ནི་སྒྱུ་མ་ཙམ་དུ་སྣང་ལ། དོན་དམ་པར་རྡོ་རྗེ་བརྩན་པོ་
མཆོག་ཅེས་བྱའོ། །ཅིའི་ཕྱིར་རྡོ་རྗེ་བརྩན་པོ་ཞེ་ན། སྟོང་པ་ཉིད་ཀྱི་ཡེ་ཤེས་
ཀྱི་དངོས་པོ་དང་མཚན་མ་དང་། ལྟ་བའི་རི་བོ་ཐམས་ཅད་འཇོམས་པའི་ཕྱིར།
རྡོ་རྗེ་བརྩན་པོ་མཆོག་ཅེས་བྱའོ། །དཔལ་གསང་བའི་སྙིང་པོའི་རྣལ་འབྱོར་པས།
མི་གནས་པའི་མྱ་ངན་ལས་འདས་པའི་གོ་འཕང་བསྒྲུབ་པར་བྱ་བ་ལ། ལས་
ཀྱི་བག་ཆགས་ཀྱིས་བར་དུ་མི་ཆོད་ཅིང་། བག་ཆགས་ངན་པ་ཐམས་ཅད
།
འབྲས་ཀྱི་ས་བོན་རྐྱེན་དང་མ་ཕྲད་ནས། སྨིན་པའི་སྐབས་མེད་དེ། ཐ་མར་
རུལ་བར་འགྱུར་བ་ལྟར། རྡོ་རྗེ་ཚེའི་དངོས་གྲུབ་བསྒྲུབས་ལ། དཔལ་ཀུན་ཏུ་
བཟང་པོའི་དངོས་གྲུབ་ཐོབ་པར་བྱའོ་ཞེས་བསྟན་པར་བྱ་བའི་ཕྱིར། ཡེ་ཤེས་ཀྱི་
ཆོ་ག་ཆེན་པོ་ལྔས་ལྷའི་སྐུ་ཕྱག་རྒྱ་ཆེན་པོར་བདག་བསྐྱེད་ཅིང་ཟབ་པ་དང་རྒྱ་ཆེ་
བའི་ཡོ་བྱད་ལྔ་དང་ལྡན་པར་བྱས་ཤིང་། སྔགས་ཀྱི་ཡན་ལག་ལྔ་རྫོགས་པར་
བསྒོམས་ནས། རྡོ་རྗེ་ཚེའི་དངོས་གྲུབ་ཐོབ་པར་བྱ་བའི་ཕྱིར། ཆོ་ག་ལྔ་ནི་
རྫོགས་བྱས་ཤིང་། །ཡོ་བྱད་ལྔ་ནི་རྫོགས་པར་ལྡན། །སྔགས་ཀྱི་ཡན་ལག་ལྔ་
རྫོགས་པས། །མ་ཉམས་འཇུག་ལ་རབ་བརྩོན་ལ། །ཞག་ནི་སུམ་ཅུ་ཕྲག་དྲུག་
གམ༑ །བཅུ་གཉིས་བཅུ་བཞི་བཅུ་དྲུག་གིས། །དབང་སྒྱུར་རིགས་ཀྱི་དམ་པ་
འགྲུབ་ཅེས་བྱ་བ་ལ་སོགས་པ་གསུངས་ཏེ། ཡེ་ཤེས་ཀྱི་ཆོ་ག་ལྔས་ནི་བདག་ལྷའི་་
སྐུ་ཕྱག་རྒྱ་ཆེན་པོར་བསྐྱེད་ལ། རྡོ་རྗེ་ཆོ་ག་བཞིས་ནི་གསང་བའི་དཀྱིལ་འཁོར་་
བསྐྱེད་ཅིང་གདོན་པར་བྱའོ་ཞེས་འབྱུང་ངོ་། །དེ་ལ་ཡེ་ཤེས་ཀྱི་ཆོ་ག་ལྔ་ནི་བཤད་
ཟིན་ནོ། །རྡོ་རྗེ་ཆོ་ག་བཞིས་གསང་བའི་དཀྱིལ་འཁོར་བསྐྱེད་ཅིང་གདོན་པར་བྱ་

〔655〕 I1PD958880655.jpg
བ་ཡང་གང་ཞེ་ན། དང་པོ་སྟོང་པ་བྱང་ཆུབ་སེམས་དཀར་དམར་ཟླ་བའི་དཀྱིལ་
འཁོར་དུ་བསྒོམ་པ་དང་། གཉིས་པ་བྱང་ཆུབ་སེམས་ཀྱི་ཡིག་འབྲུ་ལས་གསང་་་་
བའི་ཡིག་འབྲུར་གྱུར་པ་དང་། གསུམ་པ་ལྷ་བཞི་བཅུ་རྩ་གཉིས་དང་། ལྔ་བཅུ་
རྩ་བརྒྱད་དུ་གྱུར་པ་དང་། བཞི་པ་གསང་བའི་དཀྱིལ་འཁོར་ནས་སྔགས་ཀྱིས་་་་་
སྤྱན་དྲངས་པའོ། །དེ་ལྟར་ཡང་དཔལ་གསང་བ་འདུས་པ་ལས་ཀྱང་གསུངས་པ།
དང་པོ་སྟོང་པའི་བྱང་ཆུབ་སེམས། །གཉིས་པ་ལ་ནི་ས་བོན་འབྱུང་། །གསུམ་་
པ་ལ་ནི་གཟུགས་རྫོགས་ཏེ། །བཞི་པ་ལ་ནི་སྔགས་བྱུང་བའོ་ཞེས་གསུངས་སོ། །
རིག་པའི་སྐྱེ་ བུ་དེས་སྤྱད་པར་བྱ་བའི་ཡོ་བྱད་ལྔ། ཡུམ་ཤེས་རབ་ཀྱི་ཕ་རོལ་
ཏུ་ཕྱིན་མ་དེ་ལ་ཅི་ལྡན་ཞེ་ན། དེ་ལྟར་ཡང་ཟབ་པ་དང་རྒྱ་ཆེ་བ་གཉིས་ཏེ།
ཟབ་པའི་ཡོ་བྱད་དུ་གསུངས་པ་སྟེ། གསང་བའི་བདུད་རྩི་ལྔ་ལ་བྱ་སྟེ། དེ་
ལྟར་དཔལ་གསང་བ་འདུས་པ་ལས་གསུངས་པ། རང་བཞིན་ལུས་ཀྱི་བདག་
ཉིད་ལ། །དྲི་མ་ལྔ་པོ་འབབ་པར་འགྱུར། །ཡེ་ཤེས་ལྔས་ནི་བྱིན་བརླབས་པ། །
བདུད་རྩི་ལྔ་ཞེས་བྱ་བ་ཡིན་ཞེས་གསུངས་སོ།། །།
རྒྱ་ཆེ་བའི་ཡོ་བྱད་དུ་བྱ་བ་ནི། ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་ལ།
ཚུལ་ཁྲིམས་དང་བཟོད་པ་དང་བརྩོན་འགྲུས་དང་བསམ་གཏན་གྱི་ཕ་རོལ་ཏུ་ཕྱིན་
པ་བཞིས། ཐབས་དང་ཤེས་རབ་རོལ་པའི་དུས་སུ། བདུག་སྤོས་ལ་སོགས་པ་
བཞིར་ཤེས་པར་བྱའོ། །ལྷག་པའི་བྱང་ཆུབ་སེམས་བསྒྲུབ་པའི་དུས་སུ་ནི། ཛ་
དུ་པྲ་བེ་ཤ་ཞེས་བྱ་སྟེ། སྦྱིན་པའི་ཕ་རོལ་ཏུ་ཕྱིན་པ་ནི་ལྷག་པའི་བྱང་ཆུབ་སེམས་
ལས༑ སངས་རྒྱས་སྤྲིན་ཚོགས་མ་ལུས་ལ། །ཡབ་ཡུམ་དགྱེས་མཉམ་མཆོག་གི་
སྦྱིན་པས་ཐུན་མོང་མ་ཡིན་པས་བསྟིམ་མོ་ཞེས་བྱ་བ་གསུངས་པ་ཡིན་ནོ། །སྦྱིན་་
པའི་ཕ་རོལ་ཏུ་ཕྱིན་པ་དེ་དག་ཀྱང་ཡོ་བྱད་ཡིན་ཏེ། སྟོང་ཕྲག་ཉི་ཤུ་རྩ་ལྔ་པ་ལས།

〔656〕 I1PD958880656.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱུ་ཆེར་བཤད་པའི་འགྲེལ་པ 
སྦྱིན་པའི་ཕ་རོལ་ཏུ་ཕྱིན་པ་ནི་ཡོ་བྱད་དོ། །ཞེས་བྱ་བ་ལ་སོགས་པ་གསུངས་སོ། །
སྔགས་ཀྱི་ཡན་ལག་ལྔ་ནི། བསྒྲུབ་ཐབས་ཀྱི་རིམ་པ་ལས་ཤེས་པར་བྱའོ། །དེ་་
ལྟ་བུའི་དོན་རྣམས་མ་ཉམས་པར་འཇུག་ཅིང་རབ་ཏུ་བརྩོན་པའི་རྣལ་འབྱོར་པས་
ནི༑ དབང་སྒྱུར་རིགས་ཀྱི་དམ་པ་འགྲུབ་ཅེས་བྱ་བ་དང་འབྲེལ་ཏོ། །དེ་ཡང་
དུས་ཅི་ཙམ་ཞིག་ཅེ་ན། ཞག་ནི་སུམ་ཅུ་ཕྲག་དྲུག་གམ། །བཅུ་གཉིས་བཅུ་་་་
བཞི་བཅུ་དྲུག་གིས། །དབང་སྒྱུར་རིགས་ཀྱི་དམ་པ་འགྲུབ་ཅེས་བྱ་བ་གསུངས་སོ།།
དེ་ལྟར་བློ་རབ་འབྲིང་རྣམ་པ་གསུམ་གྱིས་སོ། །དེས་འབྲས་བུ་མངོན་དུ་བྱེད་པ་
ཡིན་ཞེ་ན། དབང་སྒྱུར་རིགས་ཀྱི་དམ་པ་འགྲུབ་ཅེས་བྱ་བ་གསུངས་སོ། །ཚེ་་
ལ་དབང་སྒྱུར་བ་ལྟར་ཡང་རྒྱུད་ཕྱི་མ་ལས་གསུངས་པ། ཤེས་རབ་རྣམ་གསུམ་་་་
དག་ལ་གོམས་བྱས་ནས། །ཏིང་འཛིན་མཉམ་པའི་དོན་རྟོགས་ཏེ། །རྟག་ཏུ་་་
ཡངས་པ་ཆེན་པོ་བསྒོམ། །རྒྱུ་འབྲས་དུས་གཅིག་རྫོགས་པ་ཡི། །རང་རིག་ཉིད་
ལ་དབང་ཐོབ་སྟེ། །ཚེ་ནི་བཅུ་དང་དྲུག་པ་ཡི། །བརྒྱ་བརྒྱ་དག་ཏུ་བསྒྱུར་ཞིང་
གནས༑ །ལུས་མ་བོར་བར་སངས་རྒྱས་ས་ཞེས་བྱ་བ་གསུངས་སོ། །འདི་་་་་་
བསྒྲུབ་པའི་དོན་ཅིའི་ཕྱིར། ད་ལྟའི་དུས་ཀྱི་ཡུལ་གྱི་དངོས་པོ་འདི་དག་ལ་ཆགས་
པ་མ་ཡིན་ནམ་ཞེ་ན། མ་ཡིན་ཏེ། ད་ལྟའི་དུས་འདི་ནས་སྐུ་ལྔ་ལྷུན་གྱིས་གྲུབ་
པའི་བར་དུ། ལས་འཕྲོ་དང་ལྡན་པའི་རྣལ་འབྱོར་པས། བག་ཆགས་ངན་པ་
ཐམས་ཅད་སྨིན་པའི་སྐབས་མི་ཕྱེད་པར་བྱེད་པ་ནི། སོག་མའི་ཕུང་པོ་ལྟར་རུལ་
བར་བྱས་ཤིང་ཚེ་འདི་ཉིད་ཁོ་ནས། རྡོ་རྗེ་ཆེན་པོའི་རིགས་འཛིན་དུ་འདོད་པར་
འགྱུར་ཏེ། དེའི་ཕྱིར་རྡོ་རྗེ་ཚེ་བསྒྲུབ་པ་ཡིན་ནོ། །དེ་ཡང་ལོ་བརྒྱ་ལོན་པ་དང་་
སླར་ཡང་ལོ་དྲུག་པ་དང་བཅུ་པ་ལ་སོགས་པའི་ན་ཚོད་དུ་བསྒྱུར་ཏེ། སྐྲ་འཁྱིལ་
ཅིང་གནག་པ་ནི་བུང་བ་ལྟ་བུ་དང་། སྐྲ་དཀར་དང་གཉེར་མ་མེད་པ་དང་།

〔657〕 I1PD958880657.jpg
ཟོ་མདོག་བདེ་བ་དང་། པདྨ་ལྟ་བུའི་མིག་དང་ལྡན་པ་ལ་སོགས་པ་དང་། དེ་
ལྟར་ཡུན་རིང་པོར་ཡང་ནས་ཡང་གནས་ཤིང་བསྒྲུབས་པས། དང་པོར་ཕྱོགས་
བཅུ་དུས་གསུམ་གྱི་སངས་རྒྱས་ཐམས་ཅད་ལྷའི་མིག་ལ་སོགས་པས་མཐོང་ཞིང་།
སྒྱུ་འཕྲུལ་གྱི་རྫུ་འཕྲུལ་བསྒྲུབས་ཏེ། སངས་རྒྱས་དེ་དག་གི་དྲུང་དུ་རྫུ་འཕྲུལ་གྱིས་
འགྲོ་ཞིང་། དེ་ནས་སླར་ཡང་འོང་ཞིང་། སྐལ་པ་ཆེན་པོའི་བར་དུ་གནས་པ་
ལ་བྱའོ། །དེས་ཅིར་འགྱུར་ཞེ་ན། ཚེ་ལ་དབང་སྒྱུར་བའི་རིགས་འཛིན་གྱི་དམ་
པ་འགྲུབ་ཅེས་བྱའོ། །འགྲུབ་ཅེས་བྱ་བའི་དོན་གྱིས་ནི་ཡེ་ཤེས་མངོན་དུ་འགྱུར་་་
ཞེས་བྱའོ། །དེ་ལྟར་གྱུར་ནས་ཚེ་ལོ་བརྒྱ་ཕྲག་བཅུ་དྲུག་ཚད་ཀྱིས་ནི། སྐྱེ་ཤི་་་་
མེད་པའི་གཡུང་དྲུང་གི་སྐུ་ལ་སོགས་པའི་སྐུ་ལྔ་ལྷུན་གྱིས་རྫོགས་པ་ནི་རྣལ་འབྱོར་་
པའི་ཀུན་གཞི་རྣམ་པར་དག་པ་མེ་ལོང་ལྟ་བུའི། ཡེ་ཤེས་ཐིག་ལེ་དེ་ཉིད་ལ་་་་
འཕགས་པའི། ཡེ་ཤེས་ཀྱི་ཐིག་ལེ་དེ་ཉིད་སྣང་བ་ནི། ཆེ་བའི་ཡོན་ཏན་བསམ་
གྱིས་མི་ཁྱབ་ཅིང་། བྱིན་གྱིས་བརླབས་པ་མཐའ་ཡས་པའི་མཆོག་ཏུ་གྱུར་པ་དང་
ལྡན་པ་ཡིན་ནོ་ཞེས་བྱའོ། །དེ་ལྟར་འཕགས་པའི་ཡེ་ཤེས་ཀྱི་ཐིག་ལེ་སྣང་ཞིང་་་་
མཐོང་ངོ་ཞེས་བྱ་བར་གསུངས་པ་དེ་ཡང་། གང་དང་གང་ཡིན་ཚུལ་ཇི་ལྟ་བུ་
ཞིག་མཐོང་ཞེས་རྟོག་ཅིང་སེམས་པའི་བདག་ཉིད་ཅན་དེའི་དོན་དུ། སྒོ་དང་པོ་
དོན་དམ་པའི་ཀུན་རྫོབ་ཀྱི་སྒོ་ནས་མཐོང་བ་ནི། ཕྱོགས་བཅུ་དུས་བཞི་མངོན་་་་
རྫོགས་པའི། །ཞིང་ཁམས་བསམ་ཡས་རྣམ་དག་དང་། །རྒྱ་དང་བྲལ་བའི་་
གཞལ་ཡས་ཁང་། །ཞེས་བྱ་བ་ལ་སོགས་པ་སྟེ། མཐུན་པའི་ཡེ་ཤེས་རང་སྣང་
ངོ་ཞེས་བྱ་བའི་བར་དུ་གསུངས་པར་འགྱུར་ཏེ། དེ་ནི་དོན་དམ་པའི་ཀུན་རྫོབ་ཀྱི་
སྒོ་ནས། སྤྱན་རྣམ་པར་དག་པ་གསུམ་གྱིས་མཐོང་བ་སྟེ། ཕྱོགས་བཅུ་དང་
དུས་བཞིར་མངོན་པར་རྫོགས་པར་སངས་རྒྱས་པའི་སངས་རྒྱས་བཅོམ་ལྡན་འདས་

〔658〕 I1PD958880658.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དང་། སངས་རྒྱས་བཅོམ་ལྡན་འདས་དེ་དག་གི། ཞིང་ཁམས་སྣོད་དང་
བཅུད་དུ་བཅས་པ་རྣམ་པར་དག་པའི་ཡོན་ཏན་ངག་གི་སྒོ་ནས་བརྗོད་དུ་མེད་
པ་ལྟ་ཧ་ཅང་ཆེས་ཏེ། ཡིད་ཀྱི་སྒོ་ནས་ཀྱང་བསམ་ཡས་པ་དང་ལྡན་པ་དང་།
རྒྱལ་བ་དེ་བཞུགས་པའི་གནས་ཕུན་སུམ་ཚོགས་པའི་ཡོན་ཏན་བསམ་ཡས་པའི།
རྒྱ་དང་བྲལ་བ་དེའི་ཡོན་ཏན་ཕུན་སུམ་ཚོགས་པ། འཁོར་ལོའི་རྒྱན་དང་།
རོལ་མོའི་ཚོགས་ལ་སོགས་པ་ཀུན་ཡང་སྤྱན་རྣམ་པ་གསུམ་གྱི་སྒོ་ནས་མཐོང་ངོ་།།
དེ་ལྟར་ཕྱོགས་བཅུ་དང་དུས་བཞིས་བསྡུས་པའི། དཀྱིལ་འཁོར་མ་ལུས་པ་བསམ་
ཡས་པ་ཀུན་ཡང་སྤྱན་གསུམ་གྱི་སྒོ་ནས་མཐོང་ཞིང་། དེ་བཞིན་གཤེགས་པ་དེ་
དག་གི་དྲུང་དུ་རྫུ་འཕྲུལ་གྱིས་སོང་ནས་ཀྱང་། དེ་བཞིན་གཤེགས་པ་དེ་དག་ལ་
ལུས་ངག་ཡིད་གསུམ་དང་བའི་སྒོ་ནས། མཆོད་པ་ལ་སོགས་པའི་ཁྱད་པར་གྱིས་
ཀྱང་ཉེ་བ་དང་། དེ་ཉིད་དུ་མཉེས་ཤིང་བསྙེན་བཀུར་གྱི་ལས་བགྱིད་པ་དང་།
རྒྱལ་བ་དག་གིས་ཀྱང་སྣོད་དང་ཞིང་དུ་གྱུར་པའི་རྣལ་འབྱོར་པས། དེ་ལས་
གསུང་གི་རྡོ་རྗེ་བརྗོད་པ་དང་བྲལ་བའི་སྒོ་ནས། བྲག་ཅའི་སྒྲ་བཞིན་དུ། རྒྱ་
ཆེན་པོའི་གསུང་ལས་རྣམ་པར་དག་པའི་དོན་འབྱུང་བ་ཡང་། སྒྲིབ་པ་གཉིས་
སྤངས་ཤིང་ཚོགས་གཉིས་རྫོགས་ཏེ། གཟུང་འཛིན་གཉིས་སྤངས་པའི་མཐུན་
པའི་ཡེ་ཤེས་རང་སྣང་བའོ། །ཞེས་བྱ་སྟེ། མུ་སྟེགས་ཀྱི་སྡེ་དཔོན་ལྟ་བུ་མ་ཡིན་
ནོ་ཞེས་བྱའོ། །དེ་ལྟར་ཡང་ཅི་མངོན་ཞེ་ན། སྟོང་ཕྲག་ཉི་ཤུ་ལྔ་པ་ལས་ཀྱང་།
ཕྱོགས་བཅུའི་སངས་རྒྱས་ཀྱི་ཞིང་ཡང་མཐོང་ལ། དེར་ཕྱིན་ནས་དེ་བཞིན་
གཤེགས་པ་དེ་དག་གི་དྲུང་དུ་ཉེ་བར་འགྲོ་ཞིང་། མཆོད་པའི་རྣམ་པས་མཆོད་པ་
དང་། ལུས་ངག་སེམས་ཀྱིས་མཉེས་པར་བྱེད་པ་དེའི་ཞལ་དུ་ཆོས་ཤིང་། སླར་
ཡང་འཛམ་བུ་གླིང་འདི་ཉིད་དུ་འོང་ངོ་ཞེས་གསུངས་སོ། །དོན་དམ་པའི་ཀུན་

〔659〕 I1PD958880659.jpg
རྫོབ་རྫོགས་པ་ཆེན་པོའི་ཚུལ་དུ་མཐོང་བ་ནི། བདག་དང་སེམས་ཅན་ཐམས་
ཅད་ལྷ་སུམ་ཅུ་རྩ་དྲུག་གི་རང་བཞིན་དུ་མཐོང་བ་དང་། དེ་ཡང་འདི་ཉིད་ཀྱི་
རྒྱུད་ཕྱི་མ་ལས་ཀྱང་། བདག་ཞལ་བདག་གིས་མཐོང་བའོ་ཞེས་གསུངས་པའོ། །
དོན་དམ་པའི་ཡང་དོན་དམ་པའི་སྒོ་ནས་མཐོང་བ་ནི། ཡེ་ཤེས་ཀྱི་སྤྱན་རྣམ་པར་
དག་པའི་སྒོ་ནས། དེ་བཞིན་ཉིད་ཆོས་ཀྱི་དབྱིངས་མཐོང་བ་ལ་བྱ་སྟེ། དེའི་་་
ཕྱིར་ཡང་གསུངས་པ། །གཅིག་དང་དུ་མར་བྲལ་བ་ཡི། །མཐའ་དང་དབུས་་་
མེད་དེ་བཞིན་ཉིད། །སངས་རྒྱས་ཀྱིས་ཀྱང་མི་གཟིགས་ཏེ། །རང་བྱུང་ཡེ་ཤེས་
གནས་མེད་སྣང་། །ཞེས་བྱ་བ་གསུངས་ཏེ། དེ་བཞིན་ཉིད་ཀྱི་དབྱིངས་དེ་ནི་་
དངོས་པོར་མ་གྲུབ་པས། གཅིག་ཅེས་བྱར་རུང་ལ། རྫས་ཀྱི་ཐ་སྙད་དང་བྲལ་
བས་དུ་མ་ཞེས་མི་བྱའི། ཅིའི་ཕྱིར་ཞེ་ན། གལ་ཏེ། གཅིག་ཅེས་བྱ་བའི་ངོ་་་་
བོ་ཅན་ཡོད་ན་ནི། དུ་མ་ཞེས་བྱ་བའི་རྫས་ཀྱང་ཡོད་དེ། གཅིག་ཅེས་བྱ་
བའི་ངོ་བོར་བཏགས་པ་མེད་པས། དུ་མ་ཞེས་བྱ་བའི་རྫས་སུ་གྲུབ་པ་མེད་དེ།
གཅིག་དང་དུ་མར་བྲལ་ཏེ། དཔེར་ན་གདུང་དང་ཀ་བ་དང་། འཛམ་གླིང་
གཅིག་གིས་སྐུ་བ་དང་། གོམ་པ་གཅིག་གིས་ཁྱབ་མི་སྲིད་པ་ལྟ་བུའོ། །འོ་ན་
མཐའ་དང་དབུས་ཀྱི་ཆོས་ཅན་ཞིག་གམ་ཞེ་ན། མཐའ་དབུས་མེད་ཅེས་བྱ་བ་
གསུངས་སོ། །གལ་ཏེ། མཐའི་ངོ་བོ་ཞིག་ཡོད་ན་ནི། དབུས་སུ་རྗེས་སུ་
དཔག་པའི་ཆོས་ཅན་ཞིག་ཀྱང་ཡོད་ན། མཐའ་རྟག་ཆད་ཀྱི་ཆོས་དང་བྲལ་བས།
དབུང་དུ་རྗེས་སུ་དཔག་པའི་ཆོས་ཅན་ཡང་མེད་དེ། དཔེ་ནམ་མཁའ་བཞིན་ནོ། །
འོ་ན་དེ་ལ་ཐ་སྙད་ཀྱི་སྐད་ཇི་སྐད་བརྗོད་ན། དེ་བཞིན་ཉིད་ཆོས་ཀྱི་དབྱིངས་་་་་
ཞེས་བྱ་སྟེ། དེ་ན་ལ་དོར་བའི་ཚིག་ཏུ་ན། སངས་རྒྱས་ཀྱིས་ཀྱང་མི་གཟིགས་་
ཞེས་བྱའོ། །གཉིས་སུ་ན་སྤྱན་རྣམ་པ་གསུམ་གྱི་སྤྱོད་ཡུལ་མ་ཡིན་ཞེས་བྱའོ།

〔660〕 I1PD958880660.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
འོ་ན་གང་ལ་སྣང་ཞེ་ན། རང་བྱུང་སངས་རྒྱས་རྣམས་ཀྱི་ཡེ་ཤེས་ཡུལ་དང་དབང་
པོ་རྣམས་ཀྱི་ཚིག་ལས་འདས་ཤིང་། ཡུལ་དང་དབང་པོ་གང་ལ་ཡང་མི་གནས་་་
པར་ཡེ་ཤེས་སྤྱན་དེ་ལ་སྣང་ངོ་ཞེས་བྱའོ། །དེ་ལྟར་སངས་རྒྱས་རྣམས་ཀྱི་ཡེ་ཤེས་་
དང་ཡུལ་དང་དབང་པོ་ལས་འདས་པ་ཙམ་ལ་སྣང་བའི། དེ་བཞིན་ཆོས་ཀྱི་
དབྱིངས་དེ་ཅིའི་ཕྱིར་རྣལ་འབྱོར་པ་ལ་སྣང་། དེ་ནི་ས་དགུ་མན་ཆད་ཀྱི་སྤྱོད་
ཡུལ་དུ་གྱུར་པ་མ་ཡིན་ན་ཞེས་པ་དང་། དེའི་ལན་གྱི་རྒྱུ་དང་པོར། ལོག་པར་
བརྟགས་པའི་གཟུང་འཛིན་རྣམ་པར་དག་པའི་ཡེ་ཤེས་ཉིད་ཤེས་པར་བྱ་བའི་ཡུལ་
དེ་བཞིན་ཉིད་ཆོས་ཀྱི་དབྱིངས་ལས་མི་གཞན་པའི་ཕྱིར། རྒྱུ་གཉིས་པ་འཕགས་་
པ་ཐུགས་རྗེ་ཆེན་པོས་སྨིན་པར་བྱ་བའི་ཞིང་དང་འབྲེལ་པའི་ཕྱིར། བདག་ལ་
སོགས་པ་འགྲོ་བ་རིགས་དྲུག་གི་སེམས་ཅན་གྱི་དུས་བཞི་དང་། གནས་ཁམས་་་་
གསུམ་ལ་སོགས་པ་མ་ལུས་པ་དག །དེ་བཞིན་གཤེགས་པའི་ཡེ་ཤེས་ཐིག་ལེ་ལ་་་
སྣང་ངོ་ཞེས་བྱའོ། །དེ་ལྟར་ཡང་རྒྱུད་ཕྱི་མ་ལས་གསུངས་པ། དེ་བཞིན་ཉིད་་
ཀྱི་དབྱིངས་ལྡན་ལས། སྒྱུ་དང་དྲ་བར་འབྲེལ་འགྱུར་ན། །སྐུ་མཆོག་རྡོ་རྗེའི་་་
འོད་སྣང་བ། །མཐུན་པའི་ཡེ་ཤེས་རང་སྣང་བའོ། །རྒྱུ་དྲུག་འཁོར་བའི་ལུས་་
སྣང་བ། །རྣམ་རྟོག་མཐུན་པའི་ལས་སྣང་བའོ་ཞེས་གསུངས་པའོ། །བདེ་བ་་་
ཆེན་པོའི་དཀྱིལ་འཁོར་ནི། སྟངས་དབྱལ་གཉིས། བློ་ཐ་མའི་དོན་དང་འབྲིང་
ལ་ལྔ། དེ་ལྟ་བུའི་དཀྱིལ་འཁོར་བྱས་ཏེ་དད་ལྡན་རབ་ཏུ་ཞུགས་པ་ན། འདོད་
པ་མྱ་ངན་ལས་འདས་པའི་དངོས་གྲུབ་ནི་ལྷ་མང་ན་ཆེ་ལ་ཉུང་ན་མ་ཡིན་ཏེ་མཉམ་
པར་འགྱུར་ཞེས་བྱའོ། །ཅིའི་ཕྱིར་ལས་འཕྲོ་དང་བསྐལ་པར་ལྡན་པའི་ཡེ་ཤེས་
དེ་ནི། རྣལ་འབྱོར་པས་གཉེར་ན་ཉེ་བར་ཡང་ཡ་མཚན་ཆེན་པོའི་སྐུ་གསུང་
ཐུགས་ཀྱི་དངོས་གྲུབ་ཆེན་པོ་འབྱུང་ཞེས་བྱའོ། །དེ་ལྟར་ཡང་འཇུག་ཏུ་རུང་ཡང་།

〔661〕 I1PD958880661.jpg
དད་པ་མེད་པའི་མི་ཉམས་པ་ཅན་ནི། དེར་ཞུགས་ན་བདག་ཉིད་ཕུང་བར་
འགྱུར་རོ་ཞེས་སོ། །དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས།
ཐུགས་ཀྱི་རྡོ་རྗེ་རིགས་ལ་སོགས་པ་ལྷ་ཀུན་འཕྲ་རྒྱས་གཉིས་ཀྱི་དཀྱིལ་འཁོར་གསང་
བ་དམ་ཚིག་གི་ལེའུ་སྟེ་དགུ་པ་རྫོགས་སོ།། །།
དེ་ལྟར་སློབ་མའི་དོན་དུ་རྡུལ་ཚོན་བྲི་བའི་དགོས་ཆེད་ནི། དབང་བསྐུར་
བ་ཡིན་པའི་ཕྱིར། དེ་ནས་ཞེས་བྱ་བ་ལ་སོགས་པས། བཅུ་པ་རྒྱལ་པོ་སྦྱིན་་
པའི་ལེའུ་གསུངས་སོ། །དེ་ནས་དཔལ་ཀུན་ཏུ་བཟང་པོ་དགྱེས་པ་ཆེན་པོའི་ལྷུན་
ལ་བཞུགས་པས། ཆོས་ཀྱི་རྒྱལ་པོ་སྟོང་པ་ཆེན་པོའི་ཏིང་ངེ་འཛིན་བསྐྱེད་པ་ལས།
སྐྱེ་བའི་ཆོ་འཕྲུལ་གཞན་ལ་ཕན་པ་ཆེན་པོ་སྦྱིན་པ་ཞེས་བྱ་བ་ནི། ཏིང་ངེ་འཛིན་
ལ་སྙོམས་པར་ཞུགས་སོ་ཞེས་བྱའོ། །དེའི་ཕྱིར་ཡང་གསུངས་པ། ཤེས་རབ་་་་
ཐབས་ཀྱི་ཕྱག་རྒྱ་ལས། །བདེ་བའི་ཆོ་འཕྲུལ་སྣ་ཚོགས་གསལ་བའི་རྒྱུན། །རྡོ་་
རྗེ་ལམ་ནས་པད་མོར་འཁྱིལ། །རྩེ་ནས་བསྟིམ་ཞིང་དཀྱིལ་འཁོར་བསྒྱུར་ཞེས་བྱ་
བ་ལ་སོགས་པ་གསུངས་ཏེ། ཤེས་རབ་ནི་ཡུམ་ཤེས་རབ་ཀྱི་ཕ་རོལ་ཏུ་ཕྱིན་མའོ། །
ཐབས་ནི་སྙིང་རྗེ་ཆེན་པོའི་མཚན་ཉིད་ཡབ་ཀུན་ཏུ་བཟང་པོའི་གནས་གྱུར་པའི་་་་
དུས་སུ་ནི། ས་བོན་གྱི་ངོ་བོ་ལས་ནི་བྱང་ཆུབ་ཀྱི་སེམས་རྡོ་རྗེ་ཞེའམ། ཡབ་ཀྱི་་
རྡོ་རྗེ་ཐུགས་བྱང་ཆུབ་སེམས་དཔས་རྡོ་རྗེ་སེམས་དཔའ། འབྲས་བུ་ཕྱག་རྒྱའི་
དུས་སུ་ནི། བདུད་བཞིས་བསྐྱོད་པར་མི་ནུས་པའི་ཕྱིར་མི་བསྐྱོད་པའོ། །དེ་
ལྟར་ཡབ་ཡུམ་ལྷ་སུམ་ཅུ་རྩ་དྲུག་གི་ངོ་བོར་གནས་པའི་ཐབས་དང་ཤེས་རབ་ཀྱི་
ཕྱག་རྒྱ། གཉིས་སུ་མེད་པའི་ལྷག་པའི་བྱང་ཆུབ་ཀྱི་སེམས་བདེ་བ་ཆེན་པོ།
ཡིག་འབྲུའི་ཚོགས་ཀྱི་ཡེ་ཤེས་ཀྱི་ཆུ་རྒྱུན་ཡབ་ཀྱི་རྡོ་རྗེའི་ལམ་ནས་ཡུམ་གྱི་པདྨའི་

〔662〕 I1PD958880662.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དཀྱིལ་དུ་འཁྱིལ་པ་དེ། བདུད་རྩིའི་ཕྱག་རྒྱས་བླངས་ནས། སློབ་མའི་ལྕེའི་
དཀྱིལ་ནས་བསྟིམ་ཞིང་། སྐུ་གསུང་ཐུགས་ཡོན་ཏན་འཕྲིན་ལས་ལ་སོགས་པའི་
སྔགས་བརྗོད་ལ་བསྟིམ་ན། ཉེ་བར་ལེན་པའི་ཕུང་པོ་ལྔ་ཡེ་ཤེས་ཀྱི་དཀྱིལ་འཁོར་
རྣམས་སུ་གནས། བསྒྱུར་ཞེས་བྱའོ། །དེ་ལ་དབང་ཡང་གསང་བ་བྱང་ཆུབ་
སེམས་དང་། ནང་ཡེ་ཤེས་ཀྱི་དཀྱིལ་འཁོར་དང་། ཕྱིའི་རྫས་ཀྱི་དབང་ངོ་། །
ཕྱི་རྫས་ཀྱི་དབང་ལ་ཡེ་ཤེས་རིན་པོ་ཆེའི་དབུ་རྒྱན་དང་། ཤེས་བྱ་རྒྱ་མཚོ་ལ་
ཐོགས་པ་མེད་པའི་ཅོད་པན་དང་། བྱང་ཆུབ་ཀྱི་ཡན་ལག་གི་མེ་ཏོག་གི་ཕྲེང་བ་
དང་། ཆེ་བའི་ཡོན་ཏན་རིན་པོ་ཆེའི་ཕྲེང་བའམ། ཡང་འཇིགས་བྱེད་ཆེན་
པོའི་ཐོད་པའི་ཕྲེང་བ་སྟེ། དེས་ནི་གཟུང་འཛིན་ལ་གནས་པའི་སེམས་ཅན་
སྔངས་ཤིང་རྒྱལ་བར་བྱེད་པ་སྟེ། དོན་དུ་ན་མཐོང་བའི་ཕྲེང་བའི་དབུ་རྒྱན་དེས་
རྡོ་རྗེ་འཛིན་པ་བདག་བསྐྱོད་དོ་ཞེས་བྱའོ། །དེས་ཅིའི་ཕྱིར་ཞེ་ན་གཟུང་འཛིན་
རྣམ་པར་དག་པ་ལས་བདག །སྐྱེའོ་ཞེས་བྱའོ། །ཆོ་ག་ནི་ཡང་ན་འཇིག་རྟེན་
འཇིགས་བྱེད་ཆེན་པོའི་རྩ་མར་དང་། གླང་པོ་ཆེའི་ཀོ་བ་དང་། སྟག་གི་་་་་
པགས་པ་དང་། སེང་གེའི་པགས་རློན་ལ་སོགས་པའོ། །རྒྱལ་མཚན་ནི་ཆུ་སྲིན་
དང་། སེང་གེ་རིན་པོ་ཆེ་ལ་སོགས་པའོ། །ཡང་ན་ཁ་ཏྭང་ཁ་ལ་སོགས་པའི་
རྒྱལ་མཚན་ཆེན་པོའོ། །རྡོ་རྗེ་འཁོར་ལོ་རིན་པོ་ཆེ། །པདྨ་རལ་གྲི་དྲིལ་བུའོ། །
ཡང་ན་ཡུམ་ཆེན་མོ་ལྔའི་གདུགས་ནི། རས་སམ་དར་གྱི་གདུགས་སོ། །ཡང་ན་
འཇིགས་བྱེད་ཆེན་པོའི་གཡང་གཞི། ནམ་མཁའ་ལ་ཕྱག་གིས་བརྒྱངས་པའོ། །
བུམ་པ་ནི་རིན་པོ་ཆེའི་འོ། །ཡང་ན་བན་དྷ་བདུད་རྩི་ལྔས་བཀང་བའོ། །
བཟའ་བ་ནི་བཟའ་བའི་ལོངས་སྤྱོད་ལ་སོགས་པ་སྟེ། ཁུར་བ་ལ་སོགས་པའོ།
ཡང་ན་ཤ་རྣམ་པ་ལྔའོ། །གཏུང་བ་ནི་ཆང་ལ་སོགས་པའོ། །ཡང་ན་བདུད་

〔663〕 I1PD958880663.jpg
རྩི་རྣམ་པ་ལྔ་དང་། ཁྱད་པར་དུ་ཁྲག་ཆེན་ནོ། །སྙིང་པོ་ལྔ་ནི་གསེར་ལ་སོགས་
པའོ༑ །ཡང་ན་མིག་དང་རྣ་བ་སྣ་ལྕེ་སྙིང་མཁལ་མ་དང་མཚན་མའོ། །ཕྱི་
གསང་བ་བྱང་ཆུབ་སེམས་ཀྱི་དབང་དང་། ནང་ཡེ་ཤེས་ཀྱི་དཀྱིལ་འཁོར་གྱི་
དབང་ནི། རྡུལ་ཚོན་གྱི་དཀྱིལ་འཁོར་བཤད་པར་བྱའོ། །དཔལ་གསང་བའི་
སྙིང་པོ་དེ་ཁོ་ན་ཉིད་ངེས་པ་ལས། སློབ་མའི་ཁྱད་པར་གྱིས་ཕྱི་ནང་གི་གསང་
བའི་དབང་སྦྱིན་པའི་ལེའུ་སྟེ། བཅུ་པ་རྫོགས་སོ།། །།
དེ་བཞིན་གཤེགས་པས་བཀའ་གསང་བའི་ཐེག་པ་རིམ་པ་དགུ་ལ། ཐེག་
པ་ཆེན་པོའི་དབང་དུ་ཐ་མ་ལྔ་ཡང་བར་བཞེད་ནས་མཆོག་བཞི་བསྒྲུབ་པར་བྱ་བའི་
ཁྱད་པར་བསྟན་པ་སྟེ། གསང་བའི་བྱང་ཆུབ་སེམས་ལས། འཕགས་པ་ལ་
མཆོད་པ་དང་། རང་ཉིད་རྡོ་རྗེ་ཚེ་ལ་སོགས་པའི་དོན་དུ་ལོངས་སྤྱོད་པ་དང་།
འགྲོ་བ་ཡོངས་སུ་དག་པར་བྱ་བ་དང་། རྣལ་འབྱོར་པའི་ཁྱད་པར་གྱིས་ཚོགས་ཀྱི་
དཀྱིལ་འཁོར་ལ་སོགས་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པས་བཅུ་
གཅིག་པ་ཚོགས་ཀྱི་དཀྱིལ་འཁོར་གྱི་ལེའུ་གསུངས་སོ། །དེ་ནས་ཞེས་བྱ་བ་ལ་
སོགས་པའི་དོན་ནི་བཀྲལ་ཟིན་ཏོ། །དོན་དམ་པའི་བྱང་ཆུབ་ཀྱི་སེམས་སྐྱེ་བ་མེད་
པའི་བདག་ཉིད་དང་། ཀུན་རྫོབ་ཐབས་དང་ཤེས་རབ་ཀྱི་ངོ་བོ། འགྲོ་བའི་་་
དོན་དུ་དགྱེས་པས་དགྱེས་པ་ཆེན་པོའོ། །སྒྱུ་འཕྲུལ་དྲ་བའི་སྒོ་ནས་རྒྱལ་པོ་དྲད་་་་
བའི་ངོ་བོར་བསྒྱུར་བས། རྒྱལ་པོ་བསྒྱུར་བའོ། །དེ་ལ་གོང་དུ་རྒྱལ་པོ་སྦྱིན་པ་
ཞེས་བྱ་ལ། འདི་རྒྱལ་པོ་བསྒྱུར་བ་ཞེས་བྱ་བ་ཅིའི་ཕྱིར་ཞེ་ན། གོང་གི་གཞན་
གྱི་རྒྱུད་ལས་འབྱུང་བ་ཡིན་པས། རྒྱལ་པོ་སྦྱིན་པ་ཞེས་བྱ་ལ། འདིར་ནི་བདག་
ཉིད་ཀྱང་རྒྱུད་ལས་རྣམ་པར་དག་པའི་ངོ་བོ་བསྒྱུར་བའོ། །དེ་ཡང་གསང་སྔགས་

〔664〕 I1PD958880664.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཀྱི་གཞུང་གཉིས་ཀྱིས་ནི། ཕུང་པོ་ཁམས་དང་སྐྱེ་མཆེད་ཐམས་ཅད་ལྷའི་དཀྱིལ་་
འཁོར་དུ་བསྒྱུར་བས་དེ་སྐད་ཅེས་བྱའོ། །དེ་ལ་ཐེག་པ་ཆེན་པོ་ལ་སོ་སོའི་འདོད་
སྟངས་ནི། མངོན་པར་རྟོགས་པའི་རིམ་པ་ཡང་བཞིར་འགྱུར་ཏེ། དེ་བཞི་་་
གང་ཞེ་ན། རྒྱུ་གཅིག་པར་རྟོགས་པ་དང་། ཡིག་འབྲུའི་ཚུལ་གྱིས་རྟོགས་པ་་་
དང་། བྱིན་གྱིས་བརླབས་ཀྱིས་རྟོགས་པ་དང་། མངོན་སུམ་པས་རྟོགས་པའོ།
དེ་ལ་མདོ་སྡེའི་ཐེག་པ་ཆེན་པོ་དང་། ཤེས་རབ་ཀྱི་ཕ་རོལ་ཏུ་ཕྱིན་པའི་ཐེག་པ་་
ཆེན་པོས་ནི། རྒྱུ་གཅིག་པར་རྟོགས་པ། སྔོན་གྱི་བུདྡྷ་ཐམས་ཅད་ཀྱང་སངས་་
རྒྱས་པའི་རྒྱུ་བསོད་ནམས་དང་ཡེ་ཤེས་ཀྱི་ཚོགས་བསགས་ནས། མངོན་པར་
རྫོགས་པར་སངས་རྒྱས་ལ། ད་ལྟར་དང་ཕྱིས་བྱུང་བ་ཐམས་ཅད་ཀྱང་བསོད་
ནམས་དང་ཡེ་ཤེས་ཀྱི་ཚོགས་བསགས་ནས་མངོན་པར་རྫོགས་པར་སངས་རྒྱས་ལ།
ད་ལྟར་གྱི་དུས་ན་སངས་རྒྱས་བསྒྲུབ་པའི་རྒྱུ་བསོད་ནམས་དང་ཡེ་ཤེས་ཀྱི་རྒྱུ་གསོག་
ཅིང་། མ་འོངས་པའི་དུས་ན། མངོན་པར་རྫོགས་པར་སངས་རྒྱས་པ་ཐམས་
ཅད་ཀྱང་རྒྱུ་བསོད་ནམས་དང་ཡེ་ཤེས་ཀྱི་ཚོགས་གཅིག་པས་རྒྱུ་གཅིག་པར་རྟོགས་
པའོ༑ །དེ་ཡང་ཅི་ལྟ་ཞེ་ན་རང་བཞིན་གྱི་རྒྱུ་གཅིག་ན། སྐྱེ་བའི་རྒྱུ་དང་
གསལ་བའི་རྒྱུ་སངས་རྒྱས་དང་། སེམས་ཅན་སོ་སོར་སྤྲུལ་པ་སྟེ། དེ་ཡང་
བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེང་གེའི་སྒྲ་ལ་བཀའ་སྩལ་པ།
རིགས་ཀྱི་བུ་རྒྱུ་རྣམ་པ་གཉིས་ཡོད་དེ། དེ་ཡང་སྐྱེ་བའི་རྒྱུ་དང་གསལ་བའི་རྒྱུའོ།
དེ་ལ་ཆོས་སྐྱེ་བར་བྱེད་པ་ནི་སྐྱེ་བའི་རྒྱུའོ། །ཀུན་ནས་ཉོན་མོངས་པའོ། །སྒྲོན་
མས་རྫས་ཅི་ཡང་གསལ་བར་བྱེད་པ་དང་འདྲ་བར། ཕ་མ་ནི་གསལ་བའི་རྒྱུའོ། །
སྐྱེ་བའི་རྒྱུའི་ཕྱིར་བཤད་ན། རྟེན་འབྲེལ་གྱི་རྒྱུའི་སྒོ་ནས་ས་བོན་སྐྱེད་པའི་རྒྱུའོ། །
ས་དང་ཆུ་ལ་སོགས་པ་དེ་ནི་གསལ་བའི་རྒྱུའོ། །དེ་དང་འདྲ་བར་སེམས་ཀྱིས་བླ་

〔665〕 I1PD958880665.jpg
ན་མེད་པའི་བྱང་ཆུབ་ཆེན་པོ་ཐོབ་པར་བྱེད་པའི་རྒྱུ་ཕ་རོལ་ཏུ་ཕྱིན་པ་དྲུག་དང་་་་
དགུས༑ བླ་ན་མེད་པའི་བྱང་ཆུབ་ཆེན་པོ་ཐོབ་པར་བྱེད་དོ། །གསལ་བའི་རྒྱུ་
ནི་སངས་རྒྱས་ཀྱི་རང་བཞིན་གྱིས་བླ་ན་མེད་པའི་བྱང་ཆུབ་ཐོབ་པའོ། །གཉིས་
སུ་ན་སྐྱེ་བའི་རྒྱུ་ནི་སངས་རྒྱས་ཀྱི་རང་བཞིན་སེམས་ཅན་ལ་ཡོད་པའི་ཕྱིར་ན།
སེམས་ཅན་ཐམས་ཅད་བླ་ན་མེད་པའི་བྱང་ཆུབ་ཀྱི་སྙིང་པོ་ཅན་ཡིན་ཏེ། ཨེ་མའོ་
བདེ་གཤེགས་སྙིང་པོ་ལས། རང་གི་རྣམ་རྟོག་ཅེས་གསུངས་པའི་ཕྱིར་རོ།
གསལ་བའི་རྒྱུ་ནི་ཕ་རོལ་ཏུ་ཕྱིན་པ་དྲུག་དང་བཅུ་ལ་སོགས་པ་བཅུ་པོ་དེ་དག་སྟེ།
གོང་ནས་གོང་དུ་གསལ་ཞིང་སྨིན་པར་བྱེད་པའི་ཕྱིར་རོ། །ཡང་སྐྱེ་བའི་རྒྱུ་མེད་
པར་ཡང་གསལ་བའི་རྒྱུ་སངས་མི་རྒྱ་སྟེ། དཔེ་ས་བོན་མེད་པའི་ས་གཞི་དང་།
ཆུ་ལུད་དང་འདྲའོ། །གསལ་བའི་རྒྱུ་མེད་པར་སྐྱེ་བའི་རྒྱུས་ཀྱང་སངས་མི་རྒྱ་སྟེ།
ས་བོན་ཡོད་ཀྱང་ཞིང་ས་དང་ཆུ་ལུད་མེད་པ་དང་འདྲའོ། །དཔེ་དེས་གོང་དུ་
གསུངས་པ་དག་ལ་ཡང་ཉེ་བར་མཚོན་པ་དག་ལ་ཡང་། འོ་ན་དེ་ལྟ་བུའི་སངས་
རྒྱས་ཀྱི་རང་བཞིན་ཏེ། དེ་ཇི་ལྟ་བུ་ཞིག་གང་དང་གང་གི་སྤྱོད་ཡུལ་ཞེ་ན།
སངས་རྒྱས་དང་བྱང་ཆུབ་སེམས་དཔའ་དག་གི་སྤྱོད་ཡུལ་ཏེ། སངས་རྒྱས་ཀྱི་
རང་བཞིན་དེ་ཡང་མཐོང་བ་དང་མི་མཐོང་བའོ། །དེ་ལ་མཐོང་བ་ནི་བྱང་ཆུབ་་
སེམས་དཔའ་ས་བཅུ་པ་དང་། སངས་རྒྱས་བཅོམ་ལྡན་འདས་ཏེ། དེ་གཉིས་
ཀྱི་ཤེས་རབ་དང་ཡེ་ཤེས་ཀྱི་སྤྱན་གྱིས་གཟིགས་སོ། །མི་མཐོང་བ་ནི་སེམས་ཅན་་
ཐམས་ཅད་དོ། །མཐོང་བ་ལ་གཉིས་ཏེ། མཐོང་བ་མངོན་སུམ་པས་མཐོང་བ་
དང་། ཐོས་པས་མཐོང་བའོ། །དེ་ལ་སངས་རྒྱས་བཅོམ་ལྡན་འདས་དང་བྱང་
ཆུབ་སེམས་དཔའ་ས་བཅུ་པས་ནི། མངོན་སུམ་པའི་ཡེ་ཤེས་ཀྱི་སྤྱན་གྱིས་
གཟིགས་ལ། ཐོས་པས་མཐོང་བ་ནི། རྣལ་འབྱོར་སྤྱོད་པ་ཅན་དང་བྱང་ཆུབ་

〔666〕 I1PD958880666.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
སེམས་དཔའ་ས་དགུ་པ་རྣམས་ཏེ། དེས་སངས་རྒྱས་ཀྱི་རང་བཞིན་དང་དེ་
བཞིན་གཤེགས་པའི་ཆོས་ཀྱི་སྐུ་ཡོད་པར་ཐོས་པའོ། །སངས་རྒྱས་ཀྱི་རང་བཞིན་
དེ་ཡང་ཕྱི་རོལ་ན་མ་ཡིན། ནང་ན་མ་ཡིན་ཏེ། དཔེ་ཏིལ་མར་ཇི་ལྟ་བའོ། །
སེང་གེའི་སྒྲས་གསོལ་པ། འོ་མའི་ནང་ན་ཞོ་མཆིས་པ་དང་འདྲ་བའི་སེམས་ཅན་
ལ༑ སངས་རྒྱས་ཀྱི་རང་བཞིན་རྡོ་རྗེ་ལྟ་བུ་མཐུ་བོ་ཆེ་མཆིས་ཏེ། སངས་་་་
རྒྱས་ཀྱི་རང་བཞིན་ནི་མར་གྱི་སྙིང་པོ་དང་ཡོངས་སུ་དག་པ་དང་མཚུངས་སོ་ཞེས་་
བཀའ་སྩལ་ན། ཅིའི་སླད་དུ་སངས་རྒྱས་བཅོམ་ལྡན་འདས་ཀྱིས། སངས་རྒྱས་
ཀྱི་རང་བཞིན་ནི་ཕྱི་རོལ་ན་མ་ཡིན་ནང་ན་མ་ཡིན་ཞེས་བཀའ་སྩལ་པ། རིགས་་
ཀྱི་བུ་འོ་མའི་ནང་ན་ཞོ་ཡོད་ཅེས་གསུངས་པ། འོ་མ་ལ་ཞོ་འབྱུང་བའི་ཕྱིར་ཞོ་་་
ཡོད་དོ་ཞེས་བྱའོ། །།།དེ་དང་འདྲ་བར་སེམས་ཅན་གྱི་རང་བཞིན་འོ་མ་དང་འདྲ་་
བ་ལས། ཤེས་རབ་རྣམ་གསུམ་གྱིས་རུ་མ་དང་དྲོད་ཀྱིས་ཞོ་དང་འདྲ་བར་གྱུར་པ་
ལས ཕ་རོལ་ཏུ་ཕྱིན་པ་དྲུག་གིས་བསྲུང་བ་སྤྱད་བྱས་པ་དང་འདྲ་བས།
མར་གྱི་སྙིང་པོ་ལྟ་བུའི་བླ་ན་མེད་པའི་བྱང་ཆུབ་ཐོབ་པར་འགྱུར་རོ་ཞེས་བྱའོ། །
རིགས་ཀྱི་བུ་རྒྱུ་ལ་ཡང་གཉིས་ཏེ། བདེན་པའི་རྒྱུ་དང་རྐྱེན་གྱི་རྒྱུའོ། །བདེན་
པའི་རྒྱུ་ནི་དཔེ་འོ་མ་ལས་ཞོར་འགྱུར་ཞིང་དེ་མར་གྱི་སྙིང་པོར་གྱུར་པའོ། །རྐྱེན་
གྱི་རྒྱུ་ནི། རུ་མ་དྲོད་ཀྱིས་འོ་མ་ལས་ཞོ་འབྱུང་བའི་ཕྱིར། ཞོའི་རང་བཞིན་
ཡོད་ཅེས་བྱའོ། །དེ་ལྟར་སེམས་ཅན་གྱི་རྒྱུད་ལ་སངས་རྒྱས་ཀྱི་རང་བཞིན་ཡང་
བདེན་པའི་རྒྱུ་རྐྱེན་གྱིས་རྒྱུ་རྣམ་པ་གཉིས་ཏེ། དེ་ལ་བདེན་པའི་རྒྱུ་སེམས་ཅན་
རྣམས་སོ། །ཅིའི་ཕྱིར་ཞེ་ན། སེམས་ཅན་ལ་སངས་རྒྱས་ཀྱི་རང་བཞིན་ཡོད་
པར་བདེན་པའོ། །རྐྱེན་གྱི་རྒྱུ་ནི་ཕ་རོལ་ཏུ་ཕྱིན་པ་དྲུག་གོ། །ཅིའི་ཕྱིར་ཞེ་ན།
བྱང་ཆུབ་སེམས་དཔའ་ས་བཅུ་གོང་ནས་གོང་དུའོ། །འོ་ན་སེམས་ཅན་བླ་ན་མེད་

〔667〕 I1PD958880667.jpg
པའི་བྱང་ཆུབ་ཏུ་སངས་མི་རྒྱ་བ་ཅིའི་ཕྱིར་ན། དེ་ནི་སངས་རྒྱས་སེམས་ཅན་
གཉིས༑ རང་བཞིན་གྱི་རྒྱུ་དང་བདེན་པའི་རྒྱུ་གཅིག་ན་ཡང་རྐྱེན་གྱི་རྒྱུ་གཉིས་སོ།།
སྐྱེ་བའི་རྒྱུ་དང་གསལ་བའི་རྒྱུ་སོ་སོར་བྱེ་སྟེ། དེ་ཡང་སངས་རྒྱས་ཀྱི་དུས་ན་ནི།
ཤེས་རབ་རྣམ་གསུམ་དང་ཕ་རོལ་ཏུ་ཕྱིན་པ་བཅུའོ། །ཡང་ལུང་ལ་ལ་ལས་ནི་ས་
བཅུ་རྒྱུར་གྱུར་ནས། ཕ་རོལ་ཏུ་ཕྱིན་པ་བཅུ་འབྲས་བུར་གྱུར་པའོ། །སེམས་་་
ཅན་གྱི་དུས་ན་ནི་ཀུན་ནས་ཉོན་མོངས་པ་ཕ་མའོ། །དེ་ལྟར་ཡང་ཀུན་ནས་ཉོན་
མོངས་པའི་དཔེ་ནི། ཀུན་ཏུ་རྒྱུ་སེན་རིངས་ཀྱིས་ཞུས་པ་དང་། བརྒྱད་སྟོང་པ་
ཞུས་པའི་མདོ་ལས་ཀྱང་། ཀྱེ་བཅོམ་ལྡན་འདས་ཞེས་བོད་པའི་ཚིག་དང་པོར་
བྱས་ནས། བཅོམ་ལྡན་འདས་ཁྱོད་ཀྱི་དབུའི་གཙུག་ཏོར་དང་ལྡན་པ་ནི།
ཁྱོད་སྔོན་ལས་ཅི་ཞིག་སྤྱད་པས་འདི་ལྟར་གྱུར་པ་ཡིན་ཞེས་པ་ནས། མཚན་དང་
དཔེ་བྱད་རེ་རེ་ནས། དྲིས་པ་དང་། བཅོམ་ལྡན་འདས་ཀྱིས་སླར་ལན་བཏབ་
པ༑ ཀུན་ཏུ་རྒྱུས་བསམས་པ། འོན་ཀྱང་བདག་གིས་ཀྱང་སངས་རྒྱས་སུ་
འགྲུབ་ཏུ་རུང་སྙམ་ནས། རྒྱུན་ཏུ་ཞུགས་པའི་རྒྱུ་ལ་ཞུགས་ནས། དགྲ་བཅོམ་
པའི་འབྲས་བུ་ཚེ་འདི་ཉིད་ཀྱིས་ཐོབ་ནས། རྒྱབ་ན་འབྲས་ཀྱི་ཕོལ་མིག་ཅིག་
ཡོད་པ་ཡང་བསོས་ནས། བཅོམ་ལྡན་འདས་ཀྱིས་ཀྱང་ཁྱོད་ལུང་བསྟན་པ་ནི།
སྲིང་མོ་གང་གཱའི་ལྷ་མོ་མངོན་པར་སངས་རྒྱས་པའི་དུས་སུ། ཁྱོད་ཀྱང་དེ་ལ་
བསྟན་པ་ལུང་ཐོབ་པར་འགྱུར་རོ་ཞེས་སོ། །དེ་ལྟར་ཕ་རོལ་ཏུ་ཕྱིན་པ་བཅུ་སྤྱད་
པའི་སྒོ་ནས་ཀྱང་། མངོན་པར་རྫོགས་པར་སངས་རྒྱས་པར་འགྱུར་རོ་ཞེས་སོ། །
དེ་ལ་རྒོལ་ཏེ། ཉན་ཐོས་ནི་ལུང་བསྟན་པ་མེད་དོ་ཞེ་ན་དེ་ཡང་ཡོད་དེ། ཉན་
ཐོས་སྤྲོ་བ་བསྐྱེད་པའི་ཕྱིར་ནི། པུཎྜ་རཱི་ཀ་ལས་ཀྱང་། ཉན་ཐོས་ལུང་བསྟན་
པ་ཡོད་ལ། ཉིད་ཀྱི་འཁོར་མཛེས་པར་བྱ་བའི་ཕྱིར་ནི། བྱང་ཆུབ་སེམས་་

〔668〕 I1PD958880668.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། .
དཔའ་ཉན་ཐོས་སུ་ཚུལ་སྟོན་པ་ཡང་ཡོད་དོ་ཞེས་བྱའོ། །ཡིག་འབྲུའི་ཚུལ་གྱིས་་་
རྟོགས་པ་ནི་གང་ཞེ་ན། རྡོ་རྗེ་ཐེག་པ་ཆེན་པོ་སེམས་ཙམ་གྱི་རྣལ་འབྱོར་དུ་སྤྱོད་
པའི་ཚུལ་གྱིས་ནི། ཡི་གེ་འབྲུའི་ཚུལ་གྱིས་རྟོགས་པ་སྟེ། དེ་ཡང་བདག་གི་ཕུང་
པོ་ལ་སོགས་པ་ཐམས་ཅད་སྐུ་གསུང་ཐུགས་ཀྱི་ངོ་བོ། ཡེ་ཤེས་ལྔའི་ངོ་བོ་རང་་་་
བཞིན་ཡི་གེ་ཨོཾ་དུ་རྟོགས་པ་དང་། ཨོཾ་དེ་ཡིས་མཚོན་པ་སྟེ་རྫོགས་པའི་དཀྱིལ་་་་་
འཁོར་དུ་བསྒོམ་པ་དང་། ཡང་ན་ཁྲོ་བོའི་དཀྱིལ་འཁོར་དུ་བསྒོམ་པའོ། །ཕྱིའི་
ཡུལ་གཟུགས་དང་སྒྲ་དང་དྲི་དང་རོ་དང་རེག་ལ་སོགས་པ་ཐམས་ཅད་ནི། ཡུམ་
གྱིས་མཚོན་ནས་ཡུམ་ཆོས་ཀྱི་དབྱིངས་སུ་སྦྱོར་བ་དང་། ཡང་ན་ཡུམ་གྱི་དཀྱིལ་་
འཁོར་དང་། དབྱིངས་སུ་སྦྱོར་བ་དང་། ཡང་ན་ཡུམ་གྱི་དཀྱིལ་འཁོར་དང་་་་
གནས་སྐབས་ཀྱི་དབང་གིས་ན། ཁྲོ་བོའི་དཀྱིལ་འཁོར་དུ་བསྒོམ་པར་བྱའོ།
གོས་དང་རྒྱན་དང་བཟའ་བ་དང་བཏུང་བ་དང་། གླུ་ཚིག་དང་བྲོ་གར་ཚོགས་ཀྱི་
སྤྲིན་དཔུང་ལ་སོགས་པ། ལོངས་སྤྱོད་ཀྱི་རྣམ་པ་ཐམས་ཅད་ནི་ཡི་གེ་ཧཱུཾ་གི་རང་་
བཞིན་ཏེ། རང་གི་སེམས་སྣང་བའི་ཁྱད་པར་ཙམ་དུ་བསྒོམ་པའོ། །དེ་ལྟར་་་
སྤྱོད་པ་དེས་ཀྱང་། མངོན་པར་རྫོགས་པར་སངས་རྒྱས་པར་འགྱུར་ཞེས་བྱའོ། །
དཔལ་ཏྭད་ཏ་སང་ཀྲ་ཧ་དང་། རྡོ་རྗེ་སྙིང་པོ་རྒྱན་གྱི་རྒྱུད་ལ་སོགས་པའི་ཚུལ་་
གྱིས་ནི་བྱིན་གྱིས་བརླབས་ཀྱིས་རྟོགས་པ་སྟེ། དེ་ཡང་ཅི་ལྟར་ཞེ་ན། དཔེར་ན་
རས་དཀར་པོ་ཁ་དོག་སོ་སོར་བྱིན་གྱིས་བརླབ་པའི་མཐུ་ནི། ཚོན་སོ་སོར་ནས་་་
ཡོད་པ་ལྟར། སེམས་ཅན་སངས་རྒྱས་སུ་བྱིན་གྱིས་རློབ་པའི་མཐུ་སངས་རྒྱས་ལ་
མངའ་སྟེ། དེ་ཡང་ཇི་ལྟར་ཞེ་ན། བྱང་ཆུབ་སེམས་དཔའ་ཀུན་ཏུ་བཟང་པོ་
བྱང་ཆུབ་ཀྱི་སྙིང་པོ་ན་བཞུགས་པ་གང་ན་བ་དེར། རིགས་བཞིའི་སངས་རྒྱས་
གཤེགས་ཏེ། བྱང་ཆུབ་སེམས་དཔའ་དེ་ལ་ཆེད་དུ་ལོངས་སྤྱོད་རྫོགས་པའི་

〔669〕 I1PD958880669.jpg
སྐུ་བསྟན་ནས། འདི་སྐད་ཅེས་གསོལ་ཏོ། །རིགས་ཀྱི་བུ་གང་གི་ཕྱིར་ཁྱོད་
ཀྱིས་དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་མངོན་པར་མ་རྟོགས་པར།
དཀའ་བ་སྤྱད་པ་ཐམས་ཅད་ལ་སྤྲོ་བ་བསྐྱེད་ཅིང་བླ་ན་མེད་པའི་བྱང་ཆུབ་ཇི་ལྟར་
ཐོབ་པར་བྱ་སྙམ་སྟེ། དེ་ནས་དོན་ཐམས་ཅད་གྲུབ་པ་དེ་བཞིན་གཤེགས་པ་
ཐམས་ཅད་ཀྱིས་བསྐུལ་བས། མི་གཡོ་བའི་ཏིང་ངེ་འཛིན་ལས་བཞེངས་ནས།
དེ་བཞིན་གཤེགས་པ་ཐམས་ཅད་ལ་ཕྱག་འཚལ་ནས་འདི་སྐད་ཅེས་གསོལ་ཏོ། །
བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་ཇི་ལྟ་བུ་ལགས།
ཅི་ལྟར་བསྒྲུབ་པར་བགྱི། སླར་གསུང་གཅིག་ཏུ་འདི་སྐད་ཅེས་བཀའ་སྩལ་ཏོ། །
རིགས་ཀྱི་བུ་རང་གི་སེམས་ལ་རྟོགས་ཤིག །མཉམ་པར་ཞོག་ལ་རང་བཞིན་ལྷུན་
གྱིས་གྲུབ་པའི་སྔགས་འདི་ཟློས་ཤིག །ཨོཾ་ཙི་ཏ་པྲ་ཏི་བེ་ཏང་ཀ་རོ་མེ། དེ་ནས་
དོན་ཐམས་ཅད་གྲུབ་པས་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་
བཞིན་གཤེགས་པ་ཐམས་ཅད་བདག་གི་སྙིང་ག་ན་ཟླ་བའི་དཀྱིལ་འཁོར་དུ་གདའ་
བདག་གིས་རྟོགས་སོ། །སླར་ཡང་བཀའ་སྩལ་པ། རིགས་ཀྱི་བུ་དེ་ལྟར་ངེད་
ཀྱིས་བྱིན་གྱིས་བརླབས་ཤིང་ཁྱོད་བདག་གིས་མངོན་པར་རྟོགས་པའི་སེམས་ནི་རང་
བཞིན་གྱིས་འོད་གསལ་བ་ཡིན་པས། དེ་ནི་ཅི་ལྟར་སྦྱངས་པ་དེ་ལྟར་ཏེ།
དཔེར་ན་རས་དཀར་པོ་ཚོན་གྱིས་བསྒྱུར་བ་བཞིན་ནོ། །དེ་ནི་རང་གི་སེམས་
རིག་པ་ལས་མངོན་པར་བྱང་ཆུབ་པའོ། །དེ་ནས་ཡང་དེ་བཞིན་གཤེགས་པ་
ཐམས་ཅད་ཀྱིས། སེམས་ཀྱི་ཤེས་པ་དེ་རྒྱས་པར་བྱ་བའི་ཕྱི། ཨོཾ་བོ་བྱེ་
དྷི་
ཨུད་པ་ཏ་ཡ་མི། ཞེས་པ་ཡང་གསོལ་པ། ཟླ་བའི་དཀྱིལ་འཁོར་ལྟ་བུར་
མཐོང་བ་གང་ཡིན་པ་དེ་ནི། ཟླའི་དཀྱིལ་འཁོར་ཉིད་དུ་མཐོང་ངོ་། །དེ་
བཞིན་གཤེགས་པ་ཐམས་ཅད་ཀྱིས་་བཀའ་སྩལ་པ། ཀུན་ཏུ་བཟང་པོ་ཁྱོད་ཁྱོད་ཀྱིས་

〔670〕 I1PD958880670.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ལེགས་སོ་ལེགས་སོ་ཞེས་སོ། །དེ་ནི་བྱང་ཆུབ་སེམས་བསྐྱེད་པ་ལས་མངོན་པར་
བྱང་ཆུབ་པའོ། །ཡང་རིགས་ཀྱི་བུ་རང་གི་སྙིང་གར་ཟླ་བ་ལ་རྡོ་རྗེ་དབྱིངས་ཀྱི་
དཀྱིལ་འཁོར་སོམས་ཤིག་ཅེས་ལུང་ཕོག་ནས། སྟི་སྟ་བཛྲ་ཞེས་བྱིན་གྱིས་བརླབས་
པས༑ བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཟླ་བའི་དཀྱིལ་
འཁོར་གྱི་སྟེང་ན་རྡོ་རྗེའི་བདག་ཉིད་མཐོང་ངོ་། །དེ་ནི་ཆོས་ཀྱི་སྐུར་གནས་པ་་་་
ལས་མངོན་པར་བྱང་ཆུབ་པའོ། །སངས་རྒྱས་པའོ། །དེ་ནམ་མཁའི་དབྱིངས་
ཐམས་ཅད་དུ་ཁྱད་པར་འཇུག་པའི་དེ་བཞིན་གཤེགས་པ་ཐམས་ཅད་ཀྱི་སྐུ་དང་
གསུང་དང་ཐུགས་ཇི་སྙེད་པ་ཐམས་ཅད་དེ་བཞིན་གཤེགས་པ་ཐམས་ཅད་ཀྱི་བྱིན་
གྱིས་བརླབས་ཀྱིས། སེམས་པའི་རྡོ་རྗེ་དེར་ཞུགས་སོ། །དེ་ནི་བརྟན་པར་བྱས་
པ་ལས་མངོན་པར་བྱང་ཆུབ་པའོ། །དེ་བཞིན་གཤེགས་པ་ཐམས་ཅད་ཀྱིས་དེ་ལ་
རྡོ་རྗེ་དབྱིངས་ཞེས་བྱ་བའི་མིང་གིས་དབང་བསྐུར་རོ། །དེ་ནས་བྱང་ཆུབ་སེམས་
དཔའ་རྡོ་རྗེ་དབྱིངས་ཀྱིས། བཅོམ་ལྡན་འདས་དེ་བཞིན་གཤེགས་པ་ཐམས་ཅད་
ཀྱི་སྐུ་ནི་བདག་གིས་ལེགས་པར་མཐོང་ངོ་། །སླར་བཀའ་སྩལ་པ། སེམས་་་
དཔའ་ཆེན་པོ་དེ་ལྟ་བས་ན། སེམས་དཔའི་རྡོ་རྗེ་སྟེ་རྣམ་པའི་མཆོག་ཐམས་ཅད་
དང་ལྡན་པའི་སངས་རྒྱས་ཀྱི་སྐུར་སོམས་ལ། རང་བཞིན་གྱིས་གྲུབ་པའི་སྔགས་
འདི་བརྩོན་དུ་ཟློས་ཤིག །ཨོཾ་ཡ་ཐཱ་སརྦ་ཏ་ཐཱ་ག་ཏ་ཨ་ཧཾ། སངས་རྒྱས་ཀྱི་སྐུར་
གྱུར་པ་ལས་མངོན་པར་རྫོགས་པར་བྱང་ཆུབ་པའོ། །དེ་ནས་བྱང་ཆུབ་སེམས་
དཔའ་ཆེན་པོ་ཀུན་ཏུ་བཟང་པོ་མངོན་པར་རྫོགས་པར་སངས་རྒྱས་ནས། དེ་
བཞིན་གཤེགས་པ་ཐམས་ཅད་ལ་ཕྱག་འཚལ་ཏེ། འདི་སྐད་ཅེས་གསོལ་ཏོ། །
བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས། བདག་བྱིན་གྱིས་རློབ་
པ་ལ་མངོན་པར་རྫོགས་པར་བྱང་ཆུབ་པ་འདི་བརྟན་པར་མཛོད་ཅིག །དེ་ནས་

〔671〕 I1PD958880671.jpg
དེ་བཞིན་གཤེགས་པ་ཐམས་ཅད་དེའི་གནས་བཞིར་བཞུགས་ཏེ་གནས་སོ། །དེ་་
ལྟར་ཀུན་གཞི་མ་རིག་པ་རིག་པ་མེ་ལོང་ལྟ་བུའི་ཡེ་ཤེས་སུ་བྱིན་གྱིས་རློབ་པའི་མཐུ་
དེ་བཞིན་གཤེགས་པ་མི་བསྐྱོད་པ་སྟེ། དེ་ལྟར་ཡང་གསུངས་པ། བསོད་་་་
ནམས་ཡེ་ཤེས་ཚོགས་ཆེན་པོ། །རྫོགས་པ་ཟླ་བ་ལྟ་བུར་བཤད་ཅེས་གསུངས་སོ། །
ཉོན་མོངས་པ་ཅན་གྱི་ཡིད་མཉམ་པ་ཉིད་ཀྱི་ཡེ་ཤེས་སུ་བྱིན་གྱིས་རློབ་པའི་མཐུ་་་་་
བཅོམ་ལྡན་འདས་རིན་ཆེན་འབྱུང་ལྡན། ཡིད་ཀྱི་རྣམ་པར་ཤེས་པ་སོ་སོར་རྟོག་
པའི་ཡེ་ཤེས་སུ་བྱིན་གྱིས་རློབ་པའི་མཐུ། བཅོམ་ལྡན་འདས་ཚེ་དཔག་ཏུ་མེད་
པ༑ སྒོ་ལྔའི་རྣམ་པར་ཤེས་པ་བྱ་བ་གྲུབ་པའི་ཡེ་ཤེས་སུ་བྱིན་གྱིས་རློབ་པའི་མཐུ།
གདོན་མི་ཟ་བར་གྲུབ་པ་སྟེ། དེ་ལྟ་བུའི་ཚེགས་ཆུང་ངུས་རྣམ་པ་ཐམས་ཅད་ཀྱི་
མཆོག་དང་ལྡན་པའི་ཡེ་ཤེས་སྐུར་བྱིན་གྱིས་རློབ་པ་འདི་ལ་ཡང་འཇུག་པར་བྱའོ། །
དེ་ལྟར་བྱིན་གྱིས་བརླབས་པར་རྟོགས་པ་དེས་ཀྱང་མངོན་པར་རྫོགས་པར་སངས་་
རྒྱས་པར་འགྱུར་རོ། །མངོན་གསུམ་པས་རྟོགས་པ་ནི། རྫོགས་པ་ཆེན་པོའི་་་་་
རྣལ་འབྱོར་པ་རྣམས་ཀྱིས་ནི། མངོན་སུམ་པའི་ཚུལ་གྱིས་མངོན་པར་རྫོགས་པར་
སངས་རྒྱས་པ་སྟེ། རྒྱུད་འདི་ཁོ་ནའི་དབང་དུ་གསུངས་པ་སྟེ། ཡབ་ཡུམ་གྱིས་
དོན་དམ་པ་དང་ཀུན་རྫོབ་བྱང་ཆུབ་ཀྱི་སེམས་ལྟ་བུ་དང་། རྒྱུད་གཞན་དག་གི་
གནས་སྐབས་ན་ཡི་གེ་ལས་ཐུགས་མཚན་ལྟ་བུར་གྱུར་པའི་ས་བོན་ཡིན་ན། རྒྱུད་
འདིའི་ཡི་གེ་ཡེ་ནས་སངས་རྒྱས་པའི་རང་བཞིན་དུ་བསྟན་པ་ལ་སོགས་པ་ཇི་སྙེད་
པ་སྟེ། དེ་ལྟར་སྤྱད་པ་དེས་ཀྱང་མངོན་པར་རྫོགས་པར་སངས་རྒྱས་པར་འགྱུར་
རོ༑ །དེ་ལ་རབ་ཏུ་རྟོགས་པའི་གཞི་དང་འོན་ཀྱང་དེའི་ཟླ་རབ་མ་ཡིན་པ་ཡང་
ཡོད་དེ། དེ་ནི་ཀྲི་ཡ་དང་ཉན་ཐོས་དང་རང་སངས་རྒྱས་ལ་ཤེས་པར་བྱའོ། །
དེ་རབ་ནི་མཆོག་ཏུའོ། །འདི་ལ་ཡང་ཁྱད་པར་ཡོད་དེ། དང་པོ་གཉིས་ནི་

〔672〕 I1PD958880672.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
རྒྱུར་གནས་ལ། ཐ་མ་གཉིས་ནི་འབྲས་བུར་གནས་པ་སྟེ། དེའི་ཕྱིར་བློ་དང་་་
པོའི་རྣལ་འབྱོར་པ་རྣམས་ལ་སློབ་དཔོན་གྱིས་འབྲས་བུ་གཉིས་བསྟན་ན། གཉི་
ག་མཉམ་པར་འགྱུར་ཞེས་འདི་དངོས་ལས་སོ། །དེ་ཡང་གསང་བའི་རྒྱུད་ཐམས་
ཅད་ལས་ཡོ་ག་རྣམ་བཞི་ཚང་བར་འབྱུང་ཡང་། ཤས་ཆེ་ཆུང་ཙམ་ལས་བཏགས་
སོ༑ །ཐམས་ཅད་ཅེས་པ་ནི། རབ་ཏུ་རྟོགས་པ་རྣམ་པ་བཞི་ལས་སོ། །མངོན་
རྫོགས་རྒྱལ་པོ་ཞེས་པ་ནི། འཁོར་བ་དང་མྱ་ངན་ལས་འདས་པའི་ཆོས་ལ་དབང་
སྒྱུར་ཏེ། ཆོས་ཀྱི་སྐུ་ཉིད་དུའོ། །རྒོལ་ཏེ། གང་སྤྱད་ཀྱང་འདྲ་ན་རྒྱུད་རྣམ་་
པ་མང་པོ་དང་ཐེག་པའི་ཁྱད་པར་མང་པོ་ཅི་དགོས། གཅིག་ཏུ་འཐད་མོད་ཅེ་ན།
དེ་ཡང་སེམས་ཅན་གྱི་མོས་པ་དང་། ལས་འཕྲོ་དང་བསོད་ནམས་ཀྱི་དབང་གིས་
སོ་སོར་གྱུར་ཏོ། །འོ་ན་རབ་འདི་བཞི་འདྲའམ་ཞེ་ན། དེ་ཡང་འབྲས་བུའི་་
དུས་སུ་འདྲ་ཡང་། རྒྱུ་ལམ་བསྒྲུབ་ཐག་ཉེ་རིང་ངོ་། །སངས་རྒྱས་ཟིན་ནས་ནི་
མཉམ་པ་བཞིའི་དབང་གིས་འདྲའོ། །གལ་ཏེ་སངས་རྒྱས་ཟིན་ནས་ཀྱང་མི་འདྲ་
ན་ནི། རྣམ་པ་ཐམས་ཅད་མཁྱེན་པའི་ཡེ་ཤེས་སུ་མི་འགྱུར། རྣམ་པར་མི་རྟོག་
པའི་ཡེ་ཤེས་ཀྱང་རྣམ་པར་རྟོག་པའི་ཡེ་ཤེས་སུ་མི་འགྱུར། ཆོས་ཀྱི་དབྱིངས་ཀྱང་
ཆོས་ཀྱི་དབྱིངས་སུ་མི་འགྱུར་བ་ཞིག་ན། དེ་ནི་ཐམས་ཅད་ནས་ཐམས་ཅད་དུ་མི་
སྲིད་པས། རྣམ་པ་ཐམས་ཅད་མཁྱེན་པའི་ཡེ་ཤེས་ཀྱང་བག་ཆགས་སུ་མི་འགྱུར་་
ལ༑ རྣམ་པར་མི་རྟོག་པའི་ཡེ་ཤེས་ཀྱང་གཉིས་ཀྱི་རྣམ་པར་མི་འགྱུར་བས།
འབྲས་བུའི་དུས་སུ་འདྲ་ཞེས་བྱའོ། །དེ་ལ་རྒྱུ་གཅིག་པ་ནི་མདོ་སྡེའི་ཐེག་པ་དང་།
ཕ་རོལ་ཏུ་ཕྱིན་པའི་ཚུལ་ཉིད་དེ། དེ་ཡང་འདིར་མི་གནས་བྱིན་བརླབས་ཉིད་ཀྱི་
རང་བཞིན་གྱི་འདོད་གཞུང་ངོ་། །དཔལ་ཏྭད་ཏ་སང་ཀྲ་ཧ་ལ་སོགས་པ་ལོགས་་
ཤིག་ན་གཞུང་ཚུགས་པ་ཉིད་དུ་ན། འདིར་མི་གནས་པ་མ་ཧཱ་ཡོ་གའི་གཞུང་ཡིན།

〔673〕 I1PD958880673.jpg
ཡིག་འབྲུའི་གཞུང་དང་། མངོན་གསུམ་པ་གཉིས་ལས། མངོན་གསུམ་པ་ནི་
རྒྱུད་འདིའི་སྤྱི་དོན་དུ་ཤེས་པར་བྱ་བ་ཁོ་ནའོ། །ཡིག་འབྲུའི་ཚུལ་ཡང་ཀུན་ཏུ་
ཡང་གནས་སུ་ཟིན་ཡང་། ཁྱད་པར་དུ་ཡང་ཡེ་ཤེས་ཀྱི་ཡིག་འབྲུ་ཨོཾ་དང་།
ཆོས་ཀྱི་དབྱིངས་ཀྱི་ས་བོན་མུམ་དང་། བྱང་ཆུབ་སེམས་ཀྱི་རང་བཞིན་ཧཱུཾ་དང་་་
གསུམ་དུ་འདུས་པར་འདི་ཉིད་དུ་ཡང་ཞར་ལ་བཅོམ་ལྡན་འདས་ཀྱིས་གསུངས་པ།
ཡན་ལག་དབང་པོ་རྣམ་ཤེས་ཀུན། །རྣམ་ཤེས་ཨོཾ་དུ་ཤེས་པར་བྱ། །རྫོགས་་་་
པའི་དཀྱིལ་འཁོར་ཉིད་དུ་བསྒོམ། །ཡང་ན་ཁྲོ་བོའི་དཀྱིལ་འཁོར་བསྒོམ། །
ཞེས་བྱ་བ་གསུངས་སོ། །ཡན་ལག་ནི་ལུས་ཀྱི་ཡན་ལག་ཏུ་གསུངས་པ་ནི་མ་ཡིན་
ཏེ༑ རྡོ་རྗེ་ཕུང་པོའི་ཡན་ལག་གོ། །དབང་པོ་ནི་མིག་ལ་སོགས་པ་དྲུག་གོ། །
རྣམ་ཤེས་ནི་དེའི་རྣམ་པར་ཤེས་པ་དྲུག་དང་། ཀུན་གཞི་བྱང་ཆུབ་ཀྱི་སེམས་སོ། །
ཀུན་གྱི་སྒྲས་ལྷག་མ་ཐམས་ཅད་ལ་ཡང་སྨོས་པར་བྱའོ། །དེ་ལྟར་དེ་དག་ཐམས་་
ཅད་ཀྱི་གཞན་གྱི་རྣམ་པར་མི་ལྟའོ། །ཡེ་ཤེས་ཀྱི་ས་བོན་ཡིག་འབྲུ་ཨོཾ་དུ་ཤེས་པར་
བྱའོ༑ །ཞེས་གསུངས་ཏེ། ཡི་གེ་ཨོཾ་ཡེ་ཤེས་ལྔའི་རང་བཞིན་དུ་ཕུང་པོ་དང་་
ཁམས་དང་སྐྱེ་མཆེད་དབྱེར་མེད་པར་བསྒོམ་མོ་ཞེས་བྱ་བ་ལ། སྐུ་གསུང་ཐུགས་་་
དང་སྦྱོར་བའི་དུས་སུ་ནི། བདག་དང་སེམས་ཅན་ཐམས་ཅད་ཀྱི་དོན་དུ།
ལུས་ངག་ཡིད་གསུམ་དབྱེར་མེད་པར། སྐུ་གསུང་ཐུགས་ཀྱི་རང་བཞིན་དུ་སྦྱོར་་
བའོ༑ །ཨོཾ་དེ་ཉིད་ཀྱང་རང་བཞིན་རྫོགས་པ་ཆེན་པོའི་དཀྱིལ་འཁོར་འབྱུང་བའི་
རྒྱུར་གྱུར་པས་ན། རྫོགས་པའི་དཀྱིལ་འཁོར་ཉིད་དུ་བསྒོམ་ཞེས་བྱ་སྟེ། ཡེ་་་་
ཤེས་ལྔའི་ཁྱད་པར་ལས་རྫོགས་པ་ཆེན་པོའི་དཀྱིལ་འཁོར་འབྱུང་ཞིང་འདུས་པའོ། །
ཡང་གནས་སྐབས་ཀྱི་ཁྱད་པར་གཞན་དུ་ཡང་འབྱུང་བའི་ཕྱིར། ཡང་ན་ཁྲོ་བོའི་
དཀྱིལ་འཁོར་བསྒོམ་ཞེས་གསུངས་ཏེ། ཞི་བས་མི་འདུལ་བའི་སེམས་ཅན་རྣམ་་་

〔674〕 I1PD958880674.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
པར་སྦྱང་བའི་ཕྱིར། ཡེ་ཤེས་ཀྱི་ཁྲོ་བོའི་དཀྱིལ་འཁོར་ཉིད་དུ་ཡང་བསྒོམ་པར་
བྱའོ་ཞེས་གསུངས་པའོ། །གཟུང་བའི་ཡུལ་རྣམ་པར་དག་པར་བྱ་བའི་ཕྱིར་ཡང་
གསུངས་པ། གཟུགས་སྒྲ་དྲི་རོ་རེག་ལ་སོགས། །རྣམ་སྨིན་མུམ་དུ་ཤེས་པར་བྱ།།
ཡུམ་གྱི་དཀྱིལ་འཁོར་ཉིད་དུ་བསྒོམ། །ཡང་ན་ཁྲོ་མོའི་དཀྱིལ་འཁོར་བསྒོམ། །
ཞེས་གསུངས་ཏེ། གཟུགས་ལ་སོགས་པའི་ཕྱིའི་ཡུལ་གྱི་རྣམ་པ་འདི་དག་ནི།
ཆོས་མངོན་པའི་མདོ་ལས་གསུངས་པ་ལྟ་བུ་དེ་དག་ཐམས་ཅད་ལ། དཔལ་
གསང་བ་འདུས་པ་ལས་གསུངས་པ་ལྟར། རབ་འབྲིང་ཐ་མ་གསུམ་དུ་ཤེས་པར་
བྱས་ནས། །དེ་དག་ཀྱང་གཞན་གྱི་རྣམ་པར་མི་ལྟ་བའི། ཡི་གེ་མུམ་གྱིས་ཆོས་
ཀྱི་དབྱིངས་ཀྱི་ཡེ་ཤེས་ཤེས་རབ་ཀྱི་ཕ་རོལ་ཏུ་ཕྱིན་མའི་རང་བཞིན་ནམ། ཡང་ན་
ཡང་དག་པའི་ཀུན་རྫོབ་ཀྱི་བདེན་པ་ལ་གནས་ཏེ། ཡུམ་ལྔ་ལ་སོགས་པའི་དཀྱིལ་
འཁོར་དུ་བསྒོམ་པར་བྱའོ། །གནས་སྐབས་ཀྱི་ཁྱད་པར་གཞན་དུ་ཡང་སྨོས་པའི་་
ཕྱིར༑ ཡང་ན་ཁྲོ་མོ་རྡོ་རྗེ་དབྱིངས་ཀྱི་དབང་ཕྱུག་མ་ལ་སོགས་པའི་དཀྱིལ་
འཁོར་དུ་ཡང་བསྒོམ་མོ་ཞེས་བྱའོ། །ཕྱིའི་ལོངས་སྤྱོད་ཀྱི་རྣམ་པ་ཐམས་ཅད་རྣམ་
པར་དག་པ་ནི་ལྷའི་དཀྱིལ་འཁོར་དང་དབྱེར་མེད་པའི་ཕྱིར་ཡང་། གོས་རྒྱན་
བཟའ་བཏུང་གླུ་ཚིག་དང་། །ཁྲོ་ གར་ཚོགས་ཀྱི་སྤྲིན་དཔུང་ལ། །ཧཱུཾ་དུ་ཤེས་
པས་རབ་སྤྱད་ན། །ངོ་མཚར་འབྱུང་བའི་དཀྱིལ་འཁོར་མཉེས་ཞེས་བྱ་བ་
གསུངས་ཏེ། ཕྱིའི་ལོངས་སྤྱོད་ཀྱི་རྣམ་པ་འདི་དག་ཀྱང་། དེ་བཞིན་གཤེགས་
པ་ཐམས་ཅད་ཀྱི་ཐུགས་ཀྱི་རྡོ་རྗེའི་ངོ་བོའོ། །བྱང་ཆུབ་སེམས་ཀྱི་རང་བཞིན་ཡེ་
ཤེས་ཀྱི་ཡིག་འབྲུ་ཧཱུཾ་དུ་ཤེས་པར་བྱའོ། །དེ་སྤྲོ་ཞིང་བསྡུ་བ་དང་། ལོངས་སྤྱོད་
ལྔའི་མཆོད་པར་བྱའོ། །དེ་ལྟར་བྱས་པས་ཅིར་འགྱུར་ཞེ་ན། ཆེ་བའི་ཡོན་ཏན་
གྱི་ངོ་བོར་འགྱུར་བ་ངོ་མཚར་དུ་འབྱུང་། དཔལ་ཀུན་ཏུ་བཟང་པོའི་དཀྱིལ་

〔675〕 I1PD958880675.jpg
འཁོར་དུ་མཉེས་པར་འགྱུར་རོ། །དེ་ཡང་གོས་ནི་ཕྱི་ནང་གི་གོས་དང་རྒྱན་ལ་་་་
སོགས་པ་སྟེ་ལྷ་དང་ལྷ་མོའི་རང་བཞིན་དུ་ཤེས་པར་བྱས་ཤིང་། བརྒྱན་པར་
འགྱུར་ན། འབར་བའི་རྒྱལ་པོ་ཆེན་པོའི་དངོས་གྲུབ་ཐོབ་པར་འགྱུར་ཏེ། དེ་
ལྟར་ཡང་གསུངས་པ། རྒྱན་དང་བགོ་བའི་ཕྱག་རྒྱ་ཡིས། །འབར་བའི་རྒྱལ་པོ་
ཐུབ་མེད་འགྲུབ། །ཅེས་གསུངས་སོ། །ཡང་ན་ཕྱི་ནང་གི་བཟའ་བ་དང་བཏུང་
བའི་རྣམ་པ་ལ་གོང་དུ་སྨྲས་པ་ལྟར་བྱང་ཆུབ་སེམས་ཀྱི་རང་བཞིན་ཡེ་ཤེས་ཀྱི་ཡིག་
འབྲུ་ཧཱུཾ་གི་རང་བཞིན་དུ་ཤེས་པར་བྱས་ནས། དེའི་འཕྲོ་འདུས་འདོད་པའི་ཡོན་
ཏན་ལྔའི་ལྷ་མོར་ལོངས་སྤྱད་པར་བྱས་ལ། ཆེ་བའི་ཡོན་ཏན་ངོ་མཚར་རྨད་དུ་་
བྱུང་བ་ཡང་དཔལ་ཀུན་ཏུ་བཟང་པོའི་དཀྱིལ་འཁོར་མཉེས་ཞེས་བྱའོ། །དེ་ལྟར་
ཡང་གསུངས་པ། བཟའ་དང་བཏུང་བའི་ཕྱག་རྒྱ་ཡིས། །ཡིད་བཞིན་སྐུ་དང་
བདུད་རྩིར་འགྲུབ་ཅེས་གསུངས་སོ། །ངག་གི་རིག་བྱེད་རྣམ་པར་དག་པའི་ཕྱིར་
ཡང་གསུངས་པ། རྒྱུད་ལས་བྱུང་བའི་གླུ་དང་དོན་དང་ལྡན་པའི་ཚིག་གི་རྣམ་པ་
ཐམས་ཅད་ཀྱང་། བྱང་ཆུབ་སེམས་ཀྱི་རང་བཞིན་ཡེ་ཤེས་ཀྱི་ཡིག་འབྲུ་ཧཱུཾ་དེ་་་་་
བཞིན་གཤེགས་པ་ཐམས་ཅད་ཀྱི་ཐུགས་རྡོ་རྗེའི་ངོ་བོ་སྟེ། དེ་ནི་ཡེ་ཤེས་ལྔའི་ངོ་་
བོ་ཡིན་པས། མཁའ་འགྲོ་མའི་ཏན་ཏྲ་ལས་གསུངས་པས། དེ་ལྟར་ཤེས་པར་
བྱ་སྟེ། འཕགས་པའི་དཀྱིལ་འཁོར་ཐམས་ཅད་ལ་གསུངས་པའི་གླུ་དང་དོན་དང་
ལྡན་པའི་ཚིག་གིས་བསྟོད་ནས། ངོ་མཚར་འབྱུང་བའི་དཀྱིལ་འཁོར་མཉེས་ཞེས་
བྱའོ༑ །ལུས་ཀྱི་རིག་བྱེད་རྣམ་པར་དག་པའི་ཕྱིར་ཡང་གསུངས་པ། བྲོ་གར་
ཞེས་ཀྱང་བྱ་སྟེ། རྐང་པས་བྲོ་བདུང་བ་དང་། ལག་པས་གར་བྱ་བ་ཐམས་་་
ཅད་ཀྱང་། དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་ངོ་བོའོ། །བྱང་ཆུབ་
སེམས་ཀྱི་རང་བཞིན་ཡེ་ཤེས་ཀྱི་ཡིག་འབྲུ་ཧཱུཾ་དུ་ཤེས་པར་བྱས་ལ། འཕགས་པའི་

〔676〕 I1PD958880676.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དཀྱིལ་འཁོར་ཐམས་ཅད་ལ་དབུལ་ཞིང་བདག་ཉིད་ཀྱི་འཁོར་གྱི་ལོངས་སྤྱོད་ན་
ཡང་དེ་བཞིན་ནོ། །ཚོགས་ཀྱི་སྤྲིན་དཔུང་ལ་ཞེས་བྱ་བའི་དོན་ནི་དེར་ཡང་མ་
ཟད་དེ། ཕྱི་གཟུང་བའི་ཡུལ་གྱི་རྣམ་པ་ཐམས་ཅད་ལ། དེ་བཞིན་གཤེགས་པ་
ཐམས་ཅད་ཀྱི་ཐུགས་ཀྱི་རྡོ་རྗེའི་ངོ་བོ་བྱང་ཆུབ་སེམས་ཀྱི་རང་བཞིན་ཡེ་ཤེས་ཀྱི་
ཡིག་འབྲུ་ཧཱུཾ་དུ་ཤེས་པར་བྱས་ལ། ཕྱི་ནང་གསང་བའི་དཀྱིལ་འཁོར་ཐམས་ཅད་
ལ་ཕུལ་ན། ངོ་མཚར་འབྱུང་བའི་དཀྱིལ་འཁོར་མཉེས་ཞེས་བྱའོ། །བྲོ་གར་ལ་
སོགས་པའི་དེ་དག་གི་དོན་ཡང་རྒྱུད་ཕྱི་མ་ལས་རྒྱ་ཆེར་གསུངས་ཏེ། འདིར་ནི་་་
མངས་ཀྱི་དོགས་པས་སོ། །ད་ནི་ཐམས་ཅད་སྦྱོར་བ་ཞེས་བྱའོ། །ཨཱ་ལི་ཀཱ་ལིའི་
དོན་བཤད་པར་བྱ་སྟེ། དེ་ཡང་ཅིའི་ཕྱིར་དེ་བཞིན་གཤེགས་པས་འདོད་ཆགས་་
ཆེན་པོའི་གཙུག་ལག་འདི་བཤད་ཅེ་ན། དེ་ནི་སྤྱི་དང་ཁྱད་པར་རྣམ་པ་གཉིས་ཀྱི་
སྒོ་ནས་བཤད་པར་མཛད་པ་ཡིན་ནོ། །སྤྱིའི་སྒོ་ནས་ནི་འདོད་ཁམས་ཀྱི་སེམས་་་
ཅན་འདོད་པའི་འདོད་ཆགས་ཀྱིས་ཀུན་ནས་དཀྲིས་པ་དང་། དབང་ཕྱུག་ཆེན་་
པོ་དང་། ལྷ་མོ་ཨུ་མ་གཉིས་འདོད་པའི་འདོད་ཆགས་ཀྱིས་མྱོས་པ་དེ་དག་འདུལ་
བའི་དོན་དུ། དེ་བཞིན་གཤེགས་པས་ཀྱང་འདོད་ཆགས་ཆེན་པོའི་ཚུལ་ཞེས་བྱ་་
བའི་ཏིང་ངེ་འཛིན་ལ་སྙོམས་པར་ཞུགས་ནས་ཀྱང་། འདོད་ཁམས་ཀྱི་སེམས་
ཅན་འདུལ་བར་བྱ་ཞིང་སྨིན་པར་མཛད་པ་ཡིན་ནོ། །དེ་ལ་སྦྱོར་བ་ཡང་གང་ཞེ་
ན༑ ལྷ་མོ་ཀླུ་མོ་རིགས་ངན་ནོ། །དབྱེ་འམ་ཡང་ན་མི་དབྱེ་བར། །བསྙེན་
པ་དང་ནི་ཉེ་སྙེན་པ། །བསྒྲུབ་པ་དང་ནི་བསྒྲུབ་ཆེན་པོ། །ཡུམ་གྱི་པདྨའི་
དཀྱིལ་འཁོར་དུ། །བདེ་བ་ཐུགས་ཀྱི་དཀྱིལ་འཁོར་སྤྲོ་ཞེས་བྱ་བ་ལ་སོགས་པ་
གསུངས་ཏེ། ཡེ་ཤེས་ཀྱི་ཡུམ་རྣམ་པ་བཞི་ལ། ལྷ་མོ་ཞེས་བྱ་བ་ལ་སོགས་པ་
མདོར་གསུངས་པས། དེ་ལ་ལྷ་མོ་ཞེས་བྱ་བ་ནི་བཅུ་གཉིས་སོ། །ཀླུ་མོ་ཞེས་བྱ་

〔677〕 I1PD958880677.jpg
བ་ནི་བཅུ་དྲུག་གམ་ཉི་ཤུའོ། །རིགས་ངན་མ་ནི་ཉི་ཤུ་རྩ་ལྔ་ཡན་ཆད་དོ། །
དཔལ་གསང་བ་འདུས་པ་ལས་ཀྱང་། དེ་ལ་བྱོལ་སོང་ཞེས་བྱའོ། །ཡང་ན་
རྒྱལ་རིགས་དང་བྲམ་ཟེའི་རིགས་དང་། དམངས་རིགས་བཞི་ལས་ཤེས་པར་བྱའོ།།
རྒྱལ་རིགས་ལ་ནི་ལྷ་མོ་ཞེས་བྱའོ། །ཅིའི་ཕྱིར་ན་བསོད་ནམས་ཀྱི་རྒྱུན་གྱི་བདག་
ཉིད་ཅན་ནོ། །བྲམ་ཟེ་དང་རྗེའུ་རིགས་གཉིས་ལ་ནི་ཀླུ་མོ་ཞེས་བྱའོ། །ཅིའི་་་་་
ཕྱིར་རྟོག་པའི་བདག་ཉིད་ཅན་ནོ། །དེའི་ལོ་ནི་བརྒྱད་དང་བཅུ་གཉིས་ལ་ཤེས་་་
པར་བྱའོ། །རིགས་ངན་མོ་ནི་དམངས་རིགས་ལ་ཤེས་པར་བྱའོ། །དེ་དག་ཀྱང་
དེ་ལྟར་རིགས་སོ་སོ་དང་ཡུམ་ཆེན་མོ་བཞིའི་རང་བཞིན་དུ་དབྱེ་འམ། ཡང་ན་་་
ཤེས་རབ་ཀྱི་ཕ་རོལ་ཏུ་ཕྱིན་པ་མ་བཞིའི་རང་བཞིན་དུ་མི་དབྱེ་བར། ཐབས་་་
དང་ཤེས་རབ་ཀྱི་རང་བཞིན་དུ་ལོངས་སྤྱད་པར་བྱའོ། །ཞེས་བྱའོ། །དེ་དག་་
གིས་དོན་ཡང་རྒྱུད་ཕྱི་མ་ལས་ཐམས་ཅད་སྦྱོར་བ་ཞེས་བྱ་བའི་དོན། གསུངས་
པ༑ ཕུང་པོ་ཁམས་དང་སྐྱེ་མཆེད་རྣམས། །རྫོགས་པའི་དཀྱིལ་འཁོར་ཉིད་དུ་
སྦྱོར༑ །ཤེས་རབ་རིགས་ཀྱི་དབྱིངས་མ་ལ། །དཀྱིལ་འཁོར་མ་ལུས་ཀུན་་་་
བཀོད་དེ། །བདག་ཉིད་རིགས་ཀྱི་ལྷར་བསྒོམས་ནས། །རྡོ་རྗེ་དྲིལ་བུ་གཉིས་་
མེད་ལས། །བྱང་ཆུབ་པདྨར་ཤིན་ཏུ་སྤྲོ། །འགྲོ་བ་མང་པོ་བདེ་བ་ཐོབ་དང་། །
སླར་ཡང་དབྱེར་མེད་གཉིས་སུ་ཐིམ། །ཐིམ་འགྱུར་དབྱིངས་ནས་ཕྱག་རྒྱ་འབར། །
ཞེས་བྱ་བ་ལ་སོགས་པ་གསུངས་སོ། །དེ་ཉིད་ཀྱི་དོན་ཡང་དག་པའི་འདོད་ཆགས་
ཆེན་པོའི་སྒོ་ནས། བསོད་ནམས་དང་ཡེ་ཤེས་ཀྱི་ཚོགས་སུ་འགྱུར་ཞིང་། ཉོན་
མོངས་པའི་སྐྱོན་དང་བྲལ་ཏེ། དཔེར་ན་རྨ་བྱ་དང་པདྨ་ལྟར་གནས་པའི་སྐྱོན་་་་
གྱིས་མི་གོས་བལྟ་བར་བྱ་བའི་ཕྱིར་ཡང་གསུངས་པ། བསྙེན་པ་དང་ནི་ཉེ་བསྙེན་
པ་ཞེས་བྱ་བ་ལ་སོགས་པ་གསུངས་ཏེ། བསྙེན་པ་ཞེས་བྱ་བ་ནི་རྡོ་རྗེ་ཆོ་ག་ཆེན་པོ་

〔678〕 I1PD958880678.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་་པའི་འགྲེལ་པ 
ལྔས་བདག་ཉིད་ལྷའི་སྐུ་ཕྱག་རྒྱ་ཆེན་པོར་བསྒོམས་པའོ། །ཉེ་བའི་བསྙེན་པ་ནི་
དམ་ཚིག་གི་ཡུམ་བསྐྱེད་ཅིང་། ཡེ་ཤེས་ཀྱི་ཡུམ་དུ་བྱིན་གྱིས་བརླབ་པའོ། །
བསྒྲུབ་པ་ནི་ཡབ་ཡུམ་ཐབས་དང་ཤེས་རབ་རོལ་པའི་ལྷག་པའི་བྱང་ཆུབ་ཀྱི་སེམས་
ཉི་ཟླ་མཁའ་ལ་ཤར་བའོ། །བསྒྲུབ་པ་ཆེན་པོ་ནི་གསང་བའི་བྱང་ཆུབ་ཀྱི་སེམས་
ལས་བྱིན་གྱིས་བརླབས་རྣམ་པ་བཞི་དང་ལྡན་པ་སྟེ། དེ་ཡང་ཅི་ལྟར་ཞེ་ན།
ཡུམ་གྱི་པདྨའི་དཀྱིལ་འཁོར་དུ། །བདེ་བ་ཐུགས་ཀྱི་དཀྱིལ་འཁོར་སྤྲོ་ཞེས་བྱ་བ་་་
གསུངས་ཏེ། ཡུམ་ཤེས་རབ་ཀྱི་ཕ་རོལ་ཏུ་ཕྱིན་མའི་གསང་བའི་དཀྱིལ་འཁོར་དུ།
ཐབས་དང་ཤེས་རབ་འདོད་ཆགས་ཆེན་པོའོ། །བདེ་བ་བྱང་ཆུབ་སེམས་ཀྱི་་་་་
དཀྱིལ་འཁོར་སྤྲོ་ཞེས་བྱ་སྟེ། དེས་ཅི་བྱེད་ཅེ་ན་བསོད་ནམས་ཀྱི་ཚོགས་བསགས་
པར་བྱ་བའི་ཕྱིར་དང་། བཀའ་དྲིན་ཆེན་པོའི་ཞིང་ཁྱད་པར་ཅན་ཡིན་པའི་ཕྱིར།
དང་པོར་བྱང་ཆུབ་དུས་གསུམ་གྱི་སངས་རྒྱས་མཆོད་པ་སྟེ། དེ་ཡང་ཐབས་དང་
ཤེས་རབ་རོལ་པའི་ཡེ་ཤེས་ཀྱི་རྡོ་རྗེ་དྲིལ་བུའི་སྒྲས་སྤྱན་དྲངས་ལ། སངས་རྒྱས་་་
ཆུའི་སྐལ་པའི་སྤྲིན་ལྟར་ཚོགས་ཤིང་མ་ལུས་པ་དེ་ལ། བདག་ཡབ་ཡུམ་རོལ་པའི་
དགྱེས་པར་མཉེས་པའི་མཆོག་གི་སྦྱིན་པའམ། མཆོད་པས་བསྟིམས་ཏེ། དེ་ལ་
མཆོག་གི་རབ་ཉིད་ཀྱི་ཕྱིར་རོ། །གཉིས་པ་རྣལ་འབྱོར་པ་རང་ཉིད་རྡོ་རྗེ་ཚེའི་་་་་
དངོས་གྲུབ་ཐོབ་པར་བྱ་བའི་ཕྱིར། ལྷ་ཐམས་ཅད་ཀྱི་རང་བཞིན་ཡེ་ཤེས་ཀྱི་་་
ཆུའི་ངོ་བོ། ཟླ་གསང་ཐིག་ལེ་ལས་ནང་གི་ཧོ་བྱ་བར་གསུངས་པ་ནི། བསྒྲུབ་པ་
ཉི་ཟླའི་སྙིང་པོ་དེ། །དཀྱིལ་འཁོར་རྡོ་རྗེ་ལྕེ་ཡིས་བླང་ཞེས་བྱ་བར་གསུངས་ཏེ།
བྱང་ཆུབ་ཀྱི་སེམས་ཟླ་གསང་ཐིག་ལེ་ནི། བསྙེན་བསྒྲུབ་རྣམ་པ་བཞི་ལས་གྲུབ་པ་
ཡིན་ནོ། །ཞེས་གོང་དུ་གསུངས་པ་དེ། འདིར་ངོས་བཟུང་བའི་ཕྱིར། དེ་
ཡང་ཡབ་ཡུམ་ཐབས་དང་ཤེས་རབ་གཉིས་སུ་མེད་པའི་ལྷག་པའི་བྱང་ཆུབ་ཀྱི་

〔679〕 I1PD958880679.jpg
སེམས་ཉི་ཟླའི་དཀྱིལ་འཁོར་དེ། ཧཱུཾ་ལས་སྐྱེད་པའི་རྡོ་རྗེ་རྩེ་ལྔ་པའི་བུམ་པ་ལ་
སྣང་བ་མཐའ་ཡས་ཀྱི་དཀྱིལ་འཁོར་བསྒོམས་པས་བླངས་ནས། །ཨོཾ་དཀར་པོར་
བྱིན་གྱིས་བརླབས་ཏེ་ཟོས་པས། ནང་གི་དཀྱིལ་འཁོར་དེ་དག་མཉེས་པའི་ཆོ་
ག་བྱའོ། །དེས་ཅིར་འགྱུར་ཞེ་ན། མཁའ་འགྲོ་གསལ་འབར་ཚེ་ལ་སོགས། །
ཡིད་བཞིན་སྤྲིན་གྱི་བདག་པོར་འགྱུར་ཞེས་བྱ་བ་གསུངས་ཏེ། ནམ་མཁའ་ལ་
འགྲོ་བ་དང་། མདོག་གསལ་བ་དང་། འོད་ཟེར་འབར་བ་དང་། ཡིད་
བཞིན་གྱི་ནོར་བུ་རིན་པོ་ཆེ་ལྟར་དགོས་པ་ཐམས་ཅད་བསམས་པ་ཙམ་གྱིས་འབྱུང་
བ་དང་། སྤྲིན་ལྟར་ཉོན་མོངས་པའི་གདུང་བ་སེལ་བའི་རྒྱུ་ཆོས་ཀྱི་སྐུའི་ས་བོན་་
ལྟ་བུར་འགྱུར་རོ་ཞེས་སོ།། །།
ད་ནི་གསུམ་པ་དབང་ཕྱུག་ཆེན་པོ་དང་། ཨུ་མ་གཉིས་ཀྱི་བུ་རུ་ཏྲ་ཆེན་་་
པོས་གབ་པའི་གསང་བ་མ་རྟོགས་པས་སྔོན་གྱི་དུས་སུ་སྦས་པའི་གསང་བ་ལ་མངོན་
པར་ཞེན་པའི་འབྲས་བུ་གྲོལ་བའི་བདག་ཉིད་ཅན་དེའི་བསྟན་པ་ལ་ཞུགས་པའི་སྐྱེ་
བོ་དག་གདུལ་བའི་དོན་དུ། དེ་བཞིན་གཤེགས་པས་ཀྱང་སྒྲོལ་བ་རྣམ་པ་ལྔར་་་་་
གསུངས་པའི་ཏིང་ངེ་འཛིན་གྱི་སྦྱོར་སྒྲོལ་དང་། སྦྱོར་སྒྲོལ་བདག་ལ་རྫོགས་པའི་
དོན་གྱིས་གསང་བའི་གནས་སུ་འགྲོ་བ་བསྒྲལ་ཞིང་དབང་སྐུར་བའི་དོན་དེ་བསྟན་
པར་བྱ་བའི་ཕྱིར་ཡང་གསུངས་པ། ཞིང་འགྱུར་མཆོག་དང་མཆོག་ཕྲན་རྣམས། །
ཉི་ཟླའི་དཀྱིལ་དུ་མཁས་པས་གཞག་ཅེས་བྱ་བ་ལ་སོགས་པ་གསུངས་ཏེ། ཅིའི་་་་
ཕྱིར་ཅི་བཞག་ཅེ་ན། དེ་བཞིན་གཤེགས་པའི་ཐུགས་རྗེས་འདུལ་བའི་ཞིང་ཁམས་
དང་། སྣོད་དུ་གྱུར་པའོ། །དེ་ལ་མཆོག་ནི་ལྷ་དང་མིའོ། །མཆོག་ཕྲན་ནི་་་་
ངན་སོང་གསུམ་སྟེ། དེའི་བསོད་ནམས་ཀྱི་ཁྱད་པར་དེ་ལྟར་གདགས་པ་ཡིན་ནོ། །
ཉི་ཟླའི་དཀྱིལ་འཁོར་ནི་ཡུམ་གྱི་བྷ་གའི་ཉི་ཟླ་རྩེགས་མའོ། །དེར་མཁའ་འགྲོ་ཞེས་

〔680〕 I1PD958880680.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ།

བྱ་སྟེ། མཁས་པས་འོད་ཟེར་གྱི་ལྕགས་ཀྱུས་བཀུག་ལ་གཞག་ཅེས་བྱའོ། །དེ་་
ལྟར་ཡང་གསུངས་པ། རྒྱུད་ཕྱི་མ་ལས་ཀྱང་ཐུགས་རྗེ་ཆེན་པོའི་བྱིན་རླབས་ཀྱིས།
ལམ་ལྔའི་སེམས་ཅན་ཀུན་བཀུག་ནས། །ཐམས་ཅད་མ་ལུས་བསྒྲལ་བར་བྱ་ཞེས་་
གསུངས་ཏེ། སྦྱོར་སྒྲོལ་བདག་ལ་སོགས་པ་དེ་ལ་རྫོགས་པར་བསྟན་པ་ནི།
ཡང་ན་སྦྱོར་སྒྲོལ་བདག་ལ་རྫོགས། །ཤེས་རབ་དབྱིངས་དང་བདག་ཏུ་སྦྱོར། །
ཐབས་ཆེན་སྤྲུལ་པ་བསམ་མི་ཁྱབ། །དབྱིངས་དང་དབྱིངས་སུ་རྣམ་པར་བསྒོམ། །
རོལ་པའི་འཕྲིན་ལས་བསམ་མི་ཁྱབ། །ཐུགས་རྗེའི་སྤྲུལ་པ་བསམ་མི་ཁྱབ། །
བྱང་ཆུབ་སེམས་སྤྲུལ་ཕྱོགས་བཅུར་འཕྲོ། །ངན་སོང་གནས་ཀྱང་སྟོངས་པར་བྱེད།།
དེ་ཕྱིར་སྦྱོར་སྒྲོལ་བདག་ལ་རྫོགས་ཞེས་གསུངས་སོ། །དེ་ལ་ང་རྒྱལ་ཞེས་པ་ནི་སྐུ་
ཕྱག་རྒྱ་གསལ་བའི་ཏིང་ངེ་འཛིན་མ་ཉམས་པ་དེ་ཉིད་དེ། ཆུའི་ཟླ་བ་ཅི་ལྟ་བུ་
བཞིན་དུ་ཤེས་པའི་ངོ་བོ་ཉིད་དོ། །ལག་གི་འདུ་བྱེད་ཅེས་པ་ནི། གོང་དུ་
གསུངས་པའི་ཡབ་ཡུམ་དེ་གཉིས་ཀྱང་རང་ཐད་དུ་གནས་པ་མ་ཡིན་ཏེ། ལག་
པའི་འདུ་བྱེད་ཛ་དུ་པྲ་བེ་ཤ་དང་། ཧཱུཾ་གི་ཕྱག་རྒྱས་བཅིངས་པ་དང་། བཾ་གྱི་
ཕྱག་རྒྱས་ཞལ་སྦྱར་བ་དང་། དྲིལ་བུའི་ཕྱག་རྒྱས་བསྐྱོད་པ་དང་བསྐུལ་བ་ལ་
སོགས་པས། འདོད་པའི་མེས་ཞུ་ནས་ཧཱུཾ་དུ་གྱུར་པ་ལ་སོགས་པ་སྟེ། དེའི་དོན་
ཡང་འདིར་གསུངས་པར་འགྱུར་བ་སྟེ། བདག་ཉིད་ཀྱང་ཡབ་ཀྱི་སྐུ་ཕྱག་རྒྱས་
འགྱུར་བ་བསྙེན་པ་དང་། ཡུམ་ཉེ་བའི་བསྙེན་པ་དང་། ལྗོན་པ་ལ་སོགས་
པའི་གང་རིགས་ཀྱི་བྱེ་བྲག་གིས་བཟུང་བའི་དམ་ཚིག་གི་གཟུངས་མ་དང་། ལྷ་མོ་
དང་ཀླུ་མོ་ལ་སོགས་པ་བསྒོམ་པའི་རིམ་པས་བྱིན་གྱིས་བརླབས་པས་ཉིད་མདུན་དུ་
ཉེ་བར་གནས་པ་ལ་སྨོན་པ་བྱང་ཆུབ་ཀྱི་སེམས་ཀྱིས། དེ་ཉིད་རྡོ་རྗེ་སྒེག་མོའི་
གཟུགས་དེ་བཞིན་གཤེགས་པ་ཐམས་ཅད་ཀྱང་རྗེས་སུ་ཆགས་པར་བྱེད་པའི་ལྷ་

〔681〕 I1PD958880681.jpg
དང་ལྷ་མོ་ཡིན་དང་། རྣལ་འབྱོར་པ་ཐམས་ཅད་ཀྱི་ཡང་ཡིད་ཀྱི་དབང་པོའི་སྨོན་
པའི་ཡུལ་དུ་གྱུར་པའི་བྱང་ཆུབ་སེམས་ཀྱི་ངོ་བོ་རྡོ་རྗེ་སྒེག་མོའི་གཟུགས་སུ་སེམས་
གཡོས་ནས། དམ་ཚིག་གི་བརྡས་ས་མ་ཡ་སྟུམ་ཞེས་བརྗོད་པར་བྱའོ། །དམ་
ཚིག་གི་གཟུངས་མ་དེས་ཀྱང་བདག་ཉིད་ཀྱི་ཡེ་ཤེས་ཀྱི་ལྷ་མོར་བསྒོམས་ནས།
སྒྲུབ་པའི་གཙོ་བོ་ཡེ་ཤེས་ཀྱི་གཙོ་བོར་དམིགས་ཏེ། ལྗང་བ་བྱང་ཆུབ་སེམས་
ལུས་དང་ངག་སེམས་བསྐྱེད་དོ། །དེའི་ལན་དུ་ས་མ་ཡ་ཧོ་ཞེས་བརྗོད་དེ།
ཐབས་དང་ཤེས་རབ་ཀྱི་གཟུངས་ཀྱི་ཕྲེང་བས་འབྲེལ་པའི་དུས་ལ་བབ་པོ་ཞེས་བྱའོ།།
ཡང་ཡེ་ཤེས་ཀྱི་གཙོ་བོས་འཇུག་པ་བྱང་ཆུབ་ཀྱི་སེམས་བསྐྱེད་ནས། ཧྲི་གིར་ཏི་ར་
ཧོ་ཧཾ་ཞེས་བརྗོད་དེ། དེ་ནི་ཆོས་ཀྱི་དབྱིངས་རྣམ་པར་དག་པ་དང་། སེམས་་
ཅན་གྱི་གཏོང་བའི་ཆགས་པ་དམ་པོས་སོ་སོར་རྩེ་གཅིག་ཏུ་གནས་པ་སྟེ། མདོར་
ན་ཆོས་ཉིད་དང་ཐབས་དང་ཤེས་རབ་ཀྱི་བདེ་བ་ཆེན་པོ་ལ་ཆགས་པའོ། །ཡུམ་་
དེས་ཀྱང་གནས་པ་བྱང་ཆུབ་ཀྱི་སེམས་བསྐྱེད་ནས། ལན་དུ་ཨ་ནིར་ཏིར་ག་ལ་མི་
ཞེས་བརྗོད་པས། ཆོས་ཉིད་དང་ཐབས་དང་ཤེས་རབ་ཀྱི་དམ་ཚིག་གི་བདེ་བ་་་་
ཆེན་པོ་ལ་གནས་ནས། གཞན་གྱི་དོན་ཕུན་སུམ་ཚོགས་པ་ལ་སྨོས་ཤིང་། མི་
གཏོང་བའི་ཆགས་པ་དམ་པོ་ལ་གནས་པ་སྟེ། དེ་དག་ནི་འདོད་པ་བསྐྱེད་པ་རྣམ་
པར་དག་པའི་ཆོ་གའོ། །དེ་ལྟ་བུའི་ཡུམ་དེའི་ཀྱོ་བའི་ཕྱག་རྒྱས་མདུན་དུ་བཀུག་་
ནས་ཚུལ་ཁྲིམས་ཀྱི་དྲི་ཕུན་སུམ་ཚོགས་པའི་ངོ་བོ་རྡོ་རྗེ་བདུག་པ་མོའི་དགའ་སྤྲོ་་་་་
བསྐྱེད་ནས། ཧཱུཾ་ལས་བསྐྱེད་པའི་གསང་བའི་རྡོ་རྗེས་པདྨའི་དབང་པོ་ཕྱེ་སྟེ་རོལ་
པར་བྱའོ། །དེ་ཉིད་ཞགས་པའི་ཕྱག་རྒྱས་དམ་པོར་འཛིན་པ་འགྲོ་བ་མི་སྤོང་བའི་
སྙིང་རྗེ་ཆེན་པོ་བཅིངས་ནས། ལྷག་པའི་བྱང་ཆུབ་ཀྱི་སེམས་རིག་པའི་མེ་ཏོག་ཏུ་
བཅས་པར་བྱའོ། །དེ་ཉིད་ལ་མུ་ཏྲ་ཞལ་སྦྱར་བའི་ལྕགས་སྒྲོག་གི་ཕྱག་རྒྱས་

〔682〕 I1PD958880682.jpg
བསྡམས་ནས། འགྲོ་དེ་བ་མི་གཏོང་བའི་དགའ་བ་ཆེན་པོས་དབང་སྒྱུར་ཏེ།
ལྷག་པའི་བྱང་ཆུབ་སེམས་ཀྱི་འོད་ཟེར་འཕྲོ་ཞིང་རབ་ཏུ་གསལ་བར་བསྒོམ་མོ། །
དེ་ཉིད་དྲིལ་བུའི་ཕྱག་རྒྱས་སྒྲ་དང་ལྡན་པར་བསྐྱོད་དེ། བདེ་བ་ཆེན་པོའི་སྒྲ་ཆེན་
པོས༑ འཇིག་རྟེན་དྲུག་གི་ཕྱོགས་བཅུའི་རྒྱལ་བ་ཡབ་ཡུམ་སྲས་དང་བཅས་པ་་་
རྣམས་རོལ་པའི་སྒྲས་སྤྱན་དྲངས་ཏེ། མདུན་གྱི་བར་སྣང་ལ་ཆུའི་སྐལ་པའི་སྤྲིན་
ལྟར་འཁྲིགས་པ་ལ། བྱང་ཆུབ་སེམས་ཀྱི་ལྷ་མོའི་ཚོགས་སྤྲིན་ལྟར་འཁྲིགས་པས་་
མཆོད་པར་བྱ་སྟེ། པུ་ཙ་བཛྲ་ཞེས་པའི་སྔགས་ཀྱང་བརྗོད་པར་བྱ་སྟེ། དེ་ལྟར་
ཡང་གསུངས་པ། འཇུག་དང་སྨོན་པའི་བྱང་ཆུབ་སེམས། །གཡོ་དང་བསྐྱོད་
དང་ལྡང་བ་གནས། །དགུག་དང་འཛིན་པ་དེ་བཞིན་ཏེ། །བཅིངས་ན་འཁྲིལ་
པའི་དོན་འགྲུབ་ཕྱིར། །བསྡམས་ནས་མི་གཏོང་དབང་དུ་འགྱུར། །བདེ་བའི་
སྒྲ་བརྙན་ཕྱོགས་བཅུར་སྒྲོགས། །ཞེས་བྱ་བ་ལ་སོགས་པ་གསུངས་སོ། །དེ་ལྟར་
ཡབ་ཡུམ་ཐབས་དང་ཤེས་རབ་ཀྱི་བྱང་ཆུབ་སེམས་ཡུམ་གྱི་མཁའ་ལ་ཕེབས་པ་དེ་
ལས༑ ཕྱོགས་བཅུ་དུས་གསུམ་གྱི་དཀྱིལ་འཁོར་མ་ལུས་པ་ལ་མཆོད་པ་དང་།
ཡང་རང་ཉིད་མྱ་ངན་ལས་འདས་པའི་འབྲས་བུ་འདོད་པའི་ཕྱིར། ལོངས་སྤྱོད་
པ་དང་། གསང་བའི་གནས་སུ་འགྲོ་བ་རིགས་དྲུག་གི་སེམས་ཅན་ཀུན་བཀུག་
ནས༑ ཐབས་དང་ཤེས་རབ་ཉི་ཟླ་རྩེག་མའི་སྟེང་དུ་གཞག་ནས། ལྷའི་སྐུ་
ཕྱག་རྒྱའི་བདག་ཉིད་དུ་བསྐྱེད་ནས། དེ་ལྟར་འགྲོ་བ་རིགས་དྲུག་གི་སེམས་ཅན་
དེ་གཞུག་པར་བྱ་བའི་ཕྱིར། ཛཿ བཾ་བཾ་ཧོཿ བཞིའི་ཕྱག་རྒྱ་བཞིས་བསྐྱོད་ཅིང་
བསྐུལ་བས། འགྲོ་དྲུག་པོ་དེ་འདོད་ཆགས་ཆེན་པོའི་མེས་ཞུ་ནས་འོད་ཀྱི་གོང་བུ་
ལས་ཧཱུཾ་དུ་གྱུར་ནས། ཡང་ཡེ་ཤེས་ལྔའི་རང་བཞིན་ཡེ་ཤེས་ཀྱི་རྡོ་རྗེ་ཉིད་དུ་ངེས་
པར་བྱས་ལ། །དེ་ལས་སྐུ་ཕྱག་རྒྱར་གྱུར་ནས། སྤྱི་བོའི་གཙུག་ཏུ་བཅོམ་ལྡན་

〔683〕 I1PD958880683.jpg
འདས་མི་བསྐྱོད་པ་བསྒོམས་ནས། ཕཊ་ཀྱི་སྒྲས་འོག་མིན་ནམ་མངོན་དགའི་
འཇིག་རྟེན་གྱི་ཁམས་སུ་གནས་པར་བྱའོ། །དེ་ཡང་རྒྱུད་ཕྱི་མ་ལས་གསུངས་པ།
ཕྱོགས་དུས་དཀྱིལ་འཁོར་མཉེས་པ་དང་། །འགྲོ་བ་མང་པོས་བདེ་ཐོབ་ནས། །
གཉིས་མེད་དབྱིངས་ཀྱི་ངང་དུ་ཐིམ། །ཐིམ་འགྱུར་དབྱིངས་ནས་ཕྱག་རྒྱར་འབར།།
འདི་ནི་བསྒྲལ་བ་ཆེན་པོ་ཡིན། །བསྒྲལ་བ་དེ་ཉིད་སྦྱོར་བ་སྟེ། །སྦྱོར་བ་དེ་ཉིད་་
མ་ལུས་བསྒྲལ་ཞེས་བྱ་བ་གསུངས་ཏེ། དེ་ལ་ཐིམ་འགྱུར་དབྱིངས་ནས་ཇི་ལྟ་བུའི་
ཕྱག་རྒྱར་འབར་བ་ཡིན་ཞེ་ན། དེའི་ཕྱིར་ཡང་གསུངས་པ། ཐིམ་འགྱུར་་་་་
དབྱིངས་ནས་ཕྱག་རྒྱར་གསལ། །བདེ་གཤེགས་ཐབས་དང་ཡེ་ཤེས་རྫོགས།
ཕྱག་རྒྱ་དྲུག་ཀྱང་ཡང་དག་རྫོགས། །བསོད་ནམས་ཡེ་ཤེས་ཚོགས་གཉིས་རྫོགས།
ཐམས་ཅད་དབྱིངས་སུ་སྦྱོར་བས་ན། །ངན་འགྲོར་མི་ལྷུང་ཡང་དག་འགྲུབ། །
འདི་ནི་བསྒྲལ་བ་ཆེན་པོ་ཡིན་ཞེས་གསུངས་ཏེ། འགྲོ་བ་རིགས་དྲུག་པོ་དེ་ཉིད་་
འདོད་ཆགས་ཆེན་པོའི་མེས་འོད་དུ་ཞུ་ནས། ཧཱུཾ་ལས་རྡོ་རྗེ་དང་། རྡོ་རྗེ་ལ་
སོགས་ཕྱག་རྒྱ་ཞལ་གསུམ་ཕྱག་དྲུག་པ། ཐབས་དང་ཤེས་རབ་ཏུ་ལྡན་པ་
བསྒོམས་ནས། མི་བསྐྱོད་པའི་སྦྱོར་བས་དབང་བསྐུར་ཏེ། ཕཊ་ཀྱི་སྒྲས་འོག་
མིན་ནས་མངོན་དགའ་འམ། བདེ་བ་ཅན་ལ་སོགས་པ་ཅི་སྙེད་པའོ། །དེ་ལ་
སྦྱོར་སྒྲོལ་བྱ་བ་ཀུན་བྱས་ཀྱང་། །རྡུལ་ཆ་ཙམ་ཡང་བྱས་པ་མེད་ཅེས་བྱ་བ་
གསུངས་ཏེ། ཀུན་ཞེས་བྱ་བའི་སྒྲས་ནི་སྦྱོར་སྒྲོལ་རྣམ་པ་དྲུག་གཟུང་བར་བྱ་སྟེ།
དེ་ཡང་གང་ཞེ་ན། རང་བཞིན་གྱི་སྦྱོར་སྒྲོལ་དང་། ཏིང་ངེ་འཛིན་གྱི་སྦྱོར་
སྒྲོལ་དང་། དབང་པོ་ཡུལ་དང་དུས་ཀྱི་སྦྱོར་སྒྲོལ་དང་། ཐབས་ཆེན་པོའི་
སྦྱོར་སྒྲོལ་དང་། མངོན་དུ་ཕྱུང་བའི་སྦྱོར་སྒྲོལ་དང་། སྦྱོར་སྒྲོལ་བདག་ལ་
རྫོགས་པ་དང་དྲུག་གོ། །དེ་ལ་སྦྱོར་སྒྲོལ་བདག་ལ་རྫོགས་པ་ནི་བཤད་ཟིན་ནོ། །

〔684〕 I1PD958880684.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
རང་བཞིན་གྱི་སྦྱོར་སྒྲོལ་ཡང་གཉིས་ཏེ། རང་བཞིན་དོན་དམ་པའི་ཆོས་ཉིད་
བྱང་ཆུབ་སེམས་ཀྱི་དཀྱིལ་འཁོར་གྱི་དབང་གིས་བསྒྲལ་བ་ནི། ཕྱི་ནང་སྣོད་
བཅུད་ཀྱི་ཆོས་ཐམས་ཅད་ཆོས་ཀྱི་དབྱིངས་སྐྱེ་བ་མེད་པའི་ངང་དུ་བསྒྲལ་བར་བྱ་སྟེ།
དེ་ནི་རྒྱུད་འདི་ལ་སྤྱིར་སྦྱར་ཏེ། དེ་ལྟར་ཡང་གསུངས་པ། ཕྱི་ནང་སྣོད་བཅུད་
ཅི་སྙེད་ན། །གནས་པའི་སེམས་ཅན་ཐམས་ཅད་ཀུན། །བདག་ཉིད་ཆེན་པོར་
རྟོགས་པ་ཡིན། །ཆོས་ཉིད་དབྱིངས་སུ་བསྒྲལ་བར་བྱའོ། །ཞེས་གསུངས་སོ། །
རང་བཞིན་རྫོགས་པ་ཆེན་པོའི་ངང་དུ་སྦྱོར་ཞིང་བསྒྲལ་བ་ཡང་། རྒྱུད་ཀྱི་སྤྱི་དོན་
དང་ལེའུ་གཉིས་པ་ལས་ཤེས་པར་བྱའོ། །ཏིང་ངེ་འཛིན་གྱི་སྦྱོར་སྒྲོལ་ནི། །
འདས་མ་ཐག་པའི་དེ་བཞིན་ཉིད་ཤེས་པ་དང་། མ་ཧཱ་ཡོ་གའི་དབང་དུ་སྦྱར་ཏེ།
དེ་ལྟར་ཡང་གསུངས་པ། ཐུགས་རྗེ་ཆེན་པོའི་བྱིན་བརླབས་ཀྱིས། །ལམ་ལྔའི་
སེམས་ཅན་ཀུན་བཀུག་ནས། །ཐམས་ཅད་མ་ལུས་བསྒྲལ་བར་བྱ། །རི་རབ་་་
ཆེན་པོ་གླིང་བཞི་ལ། །གནས་པའི་སེམས་ཅན་མ་ལུས་ཀུན། །ཐུགས་རྗེ་ཆེན་་
པོས་བྱིན་བརླབས་ནས། །ཡེ་ཤེས་མེ་ཆེན་བསྒོམས་བྱས་ཏེ། །ཐམས་ཅད་མ་་་
ལུས་བསྲེག་བྱས་ནས། །དེ་བཞིན་གཤེགས་པར་བྱིན་གྱིས་བརླབ། །རྒྱལ་བའི་
སྲས་སུ་དབང་བསྐུར་རོ་ཞེས་གསུངས་སོ། །དབང་པོ་དང་ཡུལ་དང་དུས་ཀྱི་སྦྱོར་
སྒྲོལ་ནི། ཕུང་པོ་དང་ཁམས་དང་སྐྱེ་མཆེད་རང་བཞིན་གྱིས་རྫོགས་པ་ཆེན་པོའི་
ངང་དུ་སྦྱར་བ་དང་། དབང་པོ་ཡུལ་དང་དུས་དེ་དག་ཀྱང་ཐབས་དང་ཤེས་་
རབ་ཀྱི་ངང་དུ་སྦྱར་བ་དང་། དོན་དམ་པར་རང་བཞིན་མེད་པ་སྟེ། དེ་ལྟར་
ཡང་གསུངས་པ། ཕུང་པོ་ལྔ་པོ་གཞིག་པ་དང་། །གཞིགས་ནས་འབྱུང་བའི་་་
བག་ལ་ཞ། །མ་གཞིགས་ན་ཡང་འབྱུང་བ་ཡིན། །སེམས་ཉིད་སྟོང་པར་བསང་
བྱས་ནས། །གནས་པ་ཉིད་ན་དངོས་པོ་མེད་ཅེས་གསུངས་སོ། །ཐབས་ཆེན་་་

〔685〕 I1PD958880685.jpg
པོའི་སྦྱོར་སྒྲོལ་ནི། གཟུང་བ་དང་འཛིན་པ་རྟོག་པའི་མཚན་མ་ལ་གནས་པའི་་་་་
སེམས་ཅན་ཐམས་ཅད་ཀུན་ཕྱིན་ཅི་ལོག་ནི་ལྟ་བའི་རི་བོ་ལས་བསྒྲལ་ཏེ། ཡང་་་
དག་པའི་ལྟ་བ་གཉིས་སུ་མེད་པའི་དོན་གྱི་ཐེག་པ་ཆེན་པོ་གསང་སྔགས་ཀྱི་ཐེག་པ་
ལ་སོགས་པ་ལ་བཀོད་ནས། སྔགས་དང་ཕྱག་རྒྱ་དང་ཏིང་ངེ་འཛིན་གྱིས་དབང་
སྒྱུར་ཏེ། བླ་ན་མེད་པའི་བྱང་ཆུབ་ཀྱི་ཞིང་ལ་བཀོད་པར་བྱའོ། །དེ་ལྟར་ཡང་
གསུངས་པ། ཐུགས་རྗེ་ཆེན་པོས་བསྒྲལ་བ་ནི། །གཟུང་འཛིན་རྟོག་པའི་བློ་་་་
ཅན་དག །ཕྱིན་ཅི་ལོག་ལས་བསྒྲལ་བྱས་ཏེ། །ཏིང་ངེ་འཛིན་སྔགས་དང་་
ཕྱག་རྒྱ་དང་། །དམ་ཚིག་མཆོག་གིས་དབང་བསྒྱུར་ཏེ། །བྱང་ཆུབ་ཞིང་ལ་་
དགོད་པར་བྱ། །དེ་དག་ཙམ་ལ་བསྒྲལ་ཞེས་གདགས་ཞེས་གསུངས་སོ། །
མངོན་དུ་ཕྱུང་བའི་སྦྱོར་སྒྲོལ་ནི། །ཞི་བས་མི་འདུལ་བའི་སེམས་ཅན་རུ་ཏྲ་ལ་་་
སོགས་པ་དག་ཉིད་ལས་གསུངས་པའམ། རྒྱུད་ཐམས་ཅད་སངས་རྒྱས་པའི་རྒྱུད་
ཕྱི་མ་ལས་གསུངས་པ་ལྟར། ཉོན་མོངས་པ་ཅན་གྱི་ཡིད་དང་། བདག་ཏུ་་་
འཛིན་པའི་ངོ་བོ་ཅན་གྱི་དེ་དག་བསྒྲལ་ནས་གསོལ་ཏེ། སྙིགས་མ་དང་ཐལ་བར་
གྱུར་པ་ཡང་། སླར་འཚོ་བར་མཛད་པ་དང་། དེ་ལྟར་ཡང་གསུངས་པ།
ཤིན་ཏུ་ཁྲོ་བོ་ཆེན་པོ་ཡིས། །ཐབས་ཀྱིས་ལྷ་ཆེན་བསྒྲལ་བ་ལྟར། །ཆོས་ཉིད་
རྟོགས་པའི་ཏིང་འཛིན་གྱིས། །གཉིས་སུ་མེད་པར་ཐབས་ཀྱིས་བསྒྲལ་ཞེས་
གསུངས་པའོ། །དེ་ལྟར་བསྒྲལ་བར་བྱས་པའི་དངོས་པོ་དེ་དག་ཐམས་ཅད་ཀུན་
ཀྱང་སྦྱོར་བ་དང་ལྡན་པའི་གཙོ་བོ་ཡིན་ཏེ། དེ་ལྟར་ཡང་གསུངས་པ། བསྒྲལ་
བ་ཉིད་ན་སྦྱོར་བ་སྟེ། །ཉོན་མོངས་སྡུག་བསྔལ་རྩད་བཅད་ནས། །བྱང་ཆུབ་་
གནས་སུ་བསྒྲལ་བས་ན། །གཉིས་མེད་དབྱིངས་སུ་སྦྱོར་བ་ཡིན་ཞེས་གསུངས་ཏེ།
དེ་དག་ཀུན་ཀྱང་ཀུན་རྫོབ་ཏུ་ནི། སྒྱུ་མ་དང་མིག་ཡོར་ལྟ་བུའི་ཚུལ་དང་མཐུན་ལ།

〔686〕 I1PD958880686.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། .
དོན་དམ་པར་ནི་རང་བཞིན་མེད་པ་ཆོས་ཉིད་སྟོང་པ་ཉིད་ཀྱི་ངོ་བོ་བས་སོ། །རྡུལ་
ཆ་ཙམ་ཡང་བྱས་པ་མེད་ཅེས་བྱའོ། །གཞན་དག་ན་རེ་ཡེ་ཤེས་ཀྱི་དཀྱིལ་འཁོར་་
སེམས་ཀྱི་ངོ་བོར་དངོས་པོ་ཅན་གྱི་རྫས་བསྒྲལ་ཞིང་། བྱང་ཆུབ་ཆེན་པོའི་ངོ་བོ་་
ཅི་ལྟར་གཞག་པར་བྱ་ཞེ་ན། །ཞེས་རྟོག་པའི་ལན་དུ། སྣོད་བཅུད་རྒྱུད་རྣམས་
དག་རྟོགས་ཤིང་ཞེས་བྱ་བ་ལ་སོགས་པ་གསུངས་ཏེ། དོན་དམ་པར་ཡེ་ཤེས་ཀྱི་སྒོ་
ནས༑ སྣོད་དང་བཅུད་རྒྱུ་དག་པར་རྟོགས་ཤིང་། ཡང་དག་པའི་ཀུན་རྫོབ་
གསང་བ་བྱང་ཆུབ་སེམས་ཀྱི་དཀྱིལ་འཁོར་གྱི་སྒོ་ནས། ཡེ་ཤེས་དང་ཡེ་ཤེས་ཀྱི་
ཡུལ་ཐབས་དང་ཤེས་རབ་ཀྱི་ངང་དུ་དབྱེར་མེད་པ་ལས། གསང་བ་བྱང་ཆུབ་
སེམས་ཀྱི་དཀྱིལ་འཁོར་ལས་བྱུང་བ་ཐམས་ཅད་དཔལ་ཀུན་ཏུ་བཟང་པོའི་རང་
བཞིན་རྫོགས་པ་ཆེན་པོའི་དཀྱིལ་འཁོར་དུ་ཡེ་ནས་སངས་རྒྱས་པར་ལྟ་བར་རྟོགས་
ཤིང་ཞེས་བྱའོ། །སྤྱོད་པའི་སྒོ་ནས་བརྩམས་པར་བྱ་བའི་ངོ་བོ་ཐམས་ཅད་
འཁྲུལ་པར་གྱུར་པ་ལས་སུ་མ་གྱུར་པ་སྟེ། བྱེད་སྤྱོད་ཐམས་ཅད་བསོད་ནམས་
དང་ཡེ་ཤེས་ཀྱི་ཚོགས་ཆེན་པོ་རྣམ་པ་གཉིས་སུ་འགྱུར་བ་དང་། ཏིང་ངེ་འཛིན་
གྱི་སྒོ་ནས་སྔགས་ཀྱི་ཡན་ལག་ལྔ་མ་ཉམས་ཤིང་སྤྱད་པར་བྱ་བའི་ཡོ་བྱད་ལྔ་དང་
ལྡན་ན། རྡོ་རྗེ་ཆོ་ག་ལྔས་བདག་ལྷའི་སྐུ་ཕྱག་རྒྱ་ཆེན་པོར་རྟོགས་པར་ཤེས་པའི་
རྣལ་འབྱོར་པ་ཚོགས་པའི་དཀྱིལ་འཁོར་དེས། ངེས་པར་ལེགས་པའི་དགོས་པ་
འགྲུབ་ཅེས་བྱའོ། །དེ་ལ་དེ་དག་རྟོགས་ཤིང་ཞེས་པ་ནི། ཤིང་གི་སྒྲས་ནི་
གཞན་ཡང་དག་པ་མ་ཡིན་པ་ཡང་ཡོད་དེ། དེ་ཡང་བྱིས་པ་སོ་སོའི་སྐྱེ་བོས་ནི།
སྣོད་མ་དག་པར་མཐོང་སྟེ། འབྱུང་བཞིའི་སྣོད་ཀྱི་འཇིག་རྟེན་དངོས་པོ་མཐོང་ལ།
རྨི་ལམ་ན་གནས་ཁང་དང་ལྷ་ཁང་མཐོང་ཞིང་། རྨིས་པ་ཡང་སེམས་འཁྲུལ་པས།
ཕྱིན་ཅི་ལོག་གི་ལུས་ཀྱིས་མ་ཡིན་ནོ། །བཅུད་འགྲོ་བ་ཡོངས་སུ་མཐོང་བ་དང་།

〔687〕 I1PD958880687.jpg
རྨི་ལམ་མཐོང་བ་ཡང་དེ་བཞིན་དུ་འདོད་དེ། མཐོང་བ་མ་དག་པའོ། །རྒྱུད་་
ཅེས་པ་ནི་སེམས་ཅན་གྱི་རྒྱུད་མ་དག་པ་སྟེ། ཕྱིན་ཅི་ལོག་གི་ལྟ་བ་སྣ་ཚོགས་པས་
ཡང་དག་པའི་དོན་མཐོང་དུ་རེ་བ་ནི། རྒྱུད་མ་དག་པ་སྟེ། དཔེ་ཡི་དྭགས་ཀྱི་
རྒྱུད་དང་འདྲའོ་ཞེས་བྱའོ། །དཔེར་ན་ཡི་དྭགས་ཀྱིས་ཟས་དང་ཆུ་ལ་སོགས་པ་ལ།
མི་གཙང་བ་དང་རྣག་ཁྲག་ཏུ་མཐོང་སྟེ། སེམས་ཀྱི་རྒྱུད་འཁྲུལ་པའི་དབང་གིས་
དེ་ལྟར་མཐོང་གི། རྒྱུད་དག་ན་ནི་ཆུ་ལ་སོགས་པ་དངོས་སུ་མཐོང་བ་ཡིན་ལ།
དེ་ལྟར་མཐོང་བས་རྒྱུད་མ་དག་པའོ། །དེ་ལྟར་བཟློག་སྟེ་ཐེག་པ་ཆེན་པོ་ལ་ཡང་
དག་པ་མཉམ་པ་ཉིད་ཀྱི་རྣལ་འབྱོར་པས། སྣོད་བཅུད་རྒྱུད་ལ་སོགས་པ་དག་་་་
པར་རྟོགས་ཏེ། ཕྱི་སྣོད་ཀྱིས་འཇིག་རྟེན་རྡུལ་ཕྲ་རབ་ཀྱི་རང་བཞིན་ལ་སོགས་་་་་
པས་སྟོང་སྟེ། དེ་དག་རྣམ་པར་དག་པར་རྟོགས་པ་ནི་ཡུམ་ལྔའི་རང་བཞིན་ནོ། །
འགྲོ་བ་རིས་དྲུག་གི་དངོས་སུ་སྣང་བ་ནི་ཕུང་པོ་དང་ཁམས་དང་སྐྱེ་མཆེད་རྡུལ་ཕྲ་
རབ་ལ་སོགས་པའི་རང་བཞིན་དུ་སྟོང་སྟེ། རྣམ་པར་དག་པའི་རིགས་ལྔ་ཡེ་ཤེས་
ལྔའི་ངོ་བོར་རྟོགས་པའི་འབྲས་བུ་ནི། རང་བཞིན་རྫོགས་པ་ཆེན་པོའི་དཀྱིལ་་
འཁོར་པས་རྒྱུད་དག་པའོ། །རྒྱུད་དག་སྟེ་ཡུལ་དང་དབང་པོས་བསྐྱེད་པའི་་
སེམས་ཀྱི་ཁྱད་པར་མང་པོ་ནི་རྩ་བ་ཀུན་གཞིའི་རྣམ་པར་ཤེས་པའི་སེམས་དུ་འདུལ་
ལ༑ ཀུན་གཞི་ནི་བྱང་ཆུབ་སེམས་ཀྱི་རང་བཞིན་པས། རྒྱུད་དག་གོ་ཞེས་བྱའོ།།
དེ་ལ་ངེས་པ་ཞེས་པ་ནི་བརྟན་པོར་ཞེས་པའི་ཐ་ཚིག་སྟེ། ཕྱིས་འགྱུར་བའི་ཆོས་་
ཅན་སྡུག་བསྔལ་དུ་མི་འགྱུར་ཏེ། བྱང་ཆུབ་ཆེན་པོ་ཉིད་དུའོ་ཞེས་བྱ་བའི་ཐ་ཚིག་
གོ༑ །ལེགས་པའི་དགོངས་པ་ཞེས་བྱ་བ་ནི། བྱང་ཆུབ་ཆེན་པོ་ལ་སེམས་་་་
མདུན་དུ་གཏང་བའོ། །དབང་ཕྱུག་ཆེན་པོ་ལ་སྔོན་གསོལ་པ་ནི། དགོས་པ་་་
འགྲུབ་ཏུ་ཟིན་ཀྱང་། ངེས་པར་ལེགས་པའི་དགོས་པ་མ་ཡིན་ནོ། །འདི་ནི་དེ་

〔688〕 I1PD958880688.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ལྟ་བུ་མ་ཡིན་ནོ་ཞེས་བྱའོ། །ཆོས་ཉིད་བྱང་ཆུབ་སེམས་ཀྱི་དཀྱིལ་འཁོར་མཉམ་པ་
ཉིད་ཀྱི་དབྱིངས་ལ་དུས་བཞི་མཉམ་པ་ཉིད་དུ་བཞུགས་པའི་ཕྱིར། མཉམ་པ་
ཉིད་ཅེས་བྱ་སྟེ། དེ་དག་བདག་གི་རིམ་པའི་ཡེ་ཤེས་སྐྱེས་པའི་ངོ་བོ་དབྱེར་མེད་་
པའི་ཕྱིར་རོ། །།དབྱིངས་དང་ཡེ་ཤེས་དེའི་ཕྱག་རྒྱ་ལས་ཡབ་ཡུམ་ཐབས་དང་ཤེས་
རབ་རོལ་པའི་ལྷག་པའི་བྱང་ཆུབ་ཀྱི་སེམས་ཉི་ཟླའི་དཀྱིལ་འཁོར་མཉམ་པ་ཉིད་་་་་
ཀྱིས་རྟེན་ཅིང་འབྲེལ་པར་འབྱུང་བའི་འཁྲུལ་འཁོར་ལྟར་རང་བཞིན་རྫོགས་པ་ཆེན་
པོའི་དཀྱིལ་འཁོར་དུ་ཡེ་ནས་གནས་པའི་ལྟ་བའི་སྒོ་ནས་རྟོགས་ཤིང་སྤྱོད་པའི་སྒོ་་་
ནས་ཐབས་དང་ཤེས་རབ་ཀྱི་བདེ་བ་ལ་སོགས་པ་དང་། རྩ་བ་དང་ཡན་ལག་གི་
དམ་ཚིག་དང་། སྡོམ་པ་རྣམ་པ་བཞི་ལ་སོགས་པ་ཇི་ལྟ་བུའི་ངོ་བོར་སྤྱད་ཀྱང་་
འཁོར་བའི་ས་བོན་དུ་གནས་ཏེ། ཏིང་ངེ་འཛིན་གྱི་སྒོ་ནས་རྡོ་རྗེ་ཆོ་ག་ལྔ་དང་་་
ལྡན་པའི་ཡུམ་ཡེ་ཤེས་ཀྱི་ལྷ་མོའི་རང་བཞིན། ལྗོན་པ་ལ་སོགས་པ་བྱིན་གྱིས་་
བརླབས་ནས། དམ་ཚིག་གི་བརྡའ་ས་མ་ཡ་སྟུམ། ས་མ་ཡ་ཧོ། ར་ཧོ་ཡ་ཧཾ།
ར་ག་ཡ་མི། ཞེས་བརྗོད་ཅིང་། ཡེ་ཤེས་ཀྱི་འདོད་ཆགས་བསྐྱེད་ནས། ཛ་དུ་
པྲ་བེ་ཤ་ཞེས་པ་དང་། ཧཱུཾ་བུས་པ་ཨ་བེ་ཤ་ཞེས་པ་དང་། བཾ་དི་པ་སུ་ཀི་ནི་་
ཞེས་པ་དང་། ཧོ་གན་དེ་ཙི་ཏ་ཞེས་པའི་བརྡའ་དང་། སྦྱོར་བའི་ཡན་ལག་་་་་
གིས་ཐབས་དང་ཤེས་རབ་རོལ་ཏེ། གསང་བའི་གནས་སུ་རྒྱུ་གྱི་ས་བོན་ལས་་
བསྐྱེད་པའི་འཁོར་ལོའི་དབུས་སུ་རང་གི་སེམས་ཀྱི་ངོ་བོ་ལྷག་པའི་བྱང་ཆུབ་སེམས་
ཉི་ཟླ་རྣམ་གཉིས་འོད་དུ་ཞུ་ནས། འོད་ཀྱི་གོང་བུ་གཅིག་རང་བཞིན་ལ་བདག་གི་
ཡིད་གཏད་དེ། དབུགས་དགག་པར་བྱའོ། །དེ་ཉིད་གསལ་བར་གྱུར་པ་ལས།
དེ་འཕྲོ་ཞིང་འདུ་བའི་ཚུལ་ལས། ཧཱུཾ་མཐིང་ནག་འོད་ཟེར་རབ་ཏུ་འབར་བ་དང་་
ལྡན་པར་བསྒོམ་མོ། །དེ་ལ་ཡང་ཡིད་ཀྱི་དབང་པོ་གཏད་དེ་གསལ་བར་གྱུར་པ་་་

〔689〕 I1PD958880689.jpg
དང་། འཕྲོ་བ་དང་འདུས་པའི་ཚུལ་གྱིས་ཀུན་ཏུ་བཟང་པོའི་སྐུ་མཚོན་གང་བའི་
ཚད་དུ་བཞུགས་པ་ཐབས་དང་ཤེས་རབ་ཏུ་ལྡན་པ་ཞལ་གསུམ་པ། ཕྱག་དྲུག་
པའི་ཉི་མའི་དཀྱིལ་འཁོར་གྱི་གདན་ལ་མཉམ་པའི་སྐྱིལ་མོ་ཀྲུང་དུ་བཞུགས་པའོ། །
དེའི་ཕུང་པོ་དང་ཁམས་དང་སྐྱེ་མཆེད་བྱིན་གྱིས་བརླབས་ཏེ། ཀྵ་ལས་བསྐྱེད་
པའི་གསང་བའི་རྡོ་རྗེ། ཨ་ལས་བསྐྱེད་པའི་ཆོས་ཀྱི་འབྱུང་གནས་ཀྱི་ནང་དུ་
གཤེགས་ཏེ། ལྷག་པའི་བྱང་ཆུབ་ཀྱི་སེམས་དཀར་དམར་ལས་གཉིས་པ་ཡིག་
འབྲུའི་ངོ་བོ་ལས། གསུམ་པ་བཞི་བཅུ་རྩ་གཉིས་ལས་ཀྱི་གཟུགས་རྫོགས་ཏེ།
གསལ་ཞིང་འབར་བར་བསྒོམ། །དེ་ལྟར་རྒྱུད་ཕྱི་མ་ལས་གསུངས་ཏེ། བདག་
ཉིད་ཆོས་ཉིད་མཉམ་སྦྱོར་བས། །སངས་རྒྱས་བདག་ཉིད་བྱིན་གྱིས་བརླབ། །ཀྵ་
ལས་ཨེ་ཡིས་མཚོན་བཞིན་དུ། །སྒྱུ་འཕྲུལ་དྲ་བའི་དཀྱིལ་འཁོར་བསྒོམ། །
ལུགས་སུ་བླུགས་པ་བཞིན་དུ་ནི། །དེ་ཉིད་ལམ་མཆོག་བསྒྲུབ་པའོ་ཞེས་གསུངས་
སོ༑ །དེ་བཞིན་དུ་ཡང་ཤར་ཕྱོགས་པའི་རྣལ་འབྱོར་པས། ཆོ་ག་ལྔས་བདག་
ཉིད་དཔལ་རྣམ་པར་སྣང་མཛད་ཀྱི་སྐུ་ཕྱག་རྒྱར་བསྐྱེད་དེ། ལྕུག་ཕྲན་ལ་སོགས་
པ་ལ་གོང་དུ་གསུངས་པ་ལྟར་བྱིན་གྱིས་བརླབ་པ་ལ་སོགས་པ་བྱས་ནས། ཨོཾ་ལས་
བསྐྱེད་པའི་གསང་བའི་ལིང་གའི་རྩེ་ལ་འཁོར་ལོ་བསྟན་ཏེ། ཨ་ལས་བསྐྱེད་པའི་
ཡི་གེ་གྲུ་གསུམ་ཆོས་ཀྱི་འབྱུང་གནས་ཀྱི་ནང་དུ་གཤེགས་ཏེ། རང་གི་སེམས་ཀྱི་ངོ་
བོ་ལྷག་པའི་བྱང་ཆུབ་སེམས་ལས་ཉི་ཟླ་གཉིས་འོད་དུ་ཞུ་ནས། འོད་ཀྱི་གོང་བུ་་
ལ་བདག་ཉིད་ཀྱི་ཡིད་གཏད་དེ། དབུགས་དགག་པར་བྱའོ། །དེ་ཉིད་གསལ་་
བར་གྱུར་པ་དང་། འཕྲོ་ཞིང་འདུ་བ་ལས་ཨོཾ་དཀར་པོའོ། །དེ་ལས་ནི་་
རྣམ་པར་སྣང་མཛད་ཀྱི་སྐུ་ཕྱག་རྒྱ་ཐབས་དང་ཤེས་རབ་ཏུ་ལྡན་པ་ཞལ་གསུམ་པ།
ཕྱག་དྲུག་པ། མཉམ་པའི་བརྟུལ་་ཞུགས་ཀྱི་སྐྱིལ་མོ་ཀྲུང་དུ་བཞུགས་པའོ། །


0

〔690〕 I1PD958880690.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དེའི་ཕུང་པོ་དང་ཁམས་དང་སྐྱེ་མཆེད་བྱིན་གྱིས་བརླབས་ནས། ཨོཾ་ལས་བསྐྱེད་་
པའི་གསང་བའི་དཀྱིལ་འཁོར་ལིང་གའི་རྩེ་ལ་ཨོཾ་གྱིས་བརྒྱན་ནས། །ཨེ་གྲུ་གསུམ་
ཆོས་ཀྱི་འབྱུང་གནས་ཀྱི་ནང་དུ་གཤེགས་ཏེ། རྡོ་རྗེ་ཆོ་ག་གསུམ་གྱིས་དཀྱིལ་་
འཁོར་ཚང་བར་བསྐྱེད་ནས། །འཕྲོ་བ་དང་འདུ་བ་དང་གསལ་བར་བསྒོམ་མོ། །
དེ་ལྟར་ཡང་གསུངས་པ། དེ་ཉིད་གསལ་བར་མཉམ་སྦྱོར་བའི། །སངས་རྒྱས་
ཀུན་བདག་བྱིན་གྱིས་བརླབ། །ཨོཾ་ལཾ་ཨེ་ཡིས་མཚོན་བཞིན་དུ། །སྒྱུ་འཕྲུལ་དྲ་་
བའི་དཀྱིལ་འཁོར་བསྒོམ། །ལུགས་སུ་བླུགས་པ་བཞིན་དུ་ནི། །དེ་བཞིན་ཉིད་་་
དབྱིངས་ལམ་མཆོག་བསྒྲུབ་པའོ། །ཞེས་གསུངས་ཏེ། དེ་ཉིད་ཅེས་བྱ་བ་ནི་རྣམ་
པར་སྣང་མཛད་ཀྱི་རྣལ་འབྱོར་པ་ཉིད་དོ། །གསང་བའི་དཀྱིལ་འཁོར་བསྐྱེད་
ཅིང་བྱིན་གྱིས་བརླབ་པའི་ཕྱིར། སངས་རྒྱས་ཀུན་ཏུ་བདག་བྱིན་གྱིས་བརླབ་པའོ། །
ལིང་ག་ནང་ནས་བྱུང་བའི་ཕྱིར་ཨོཾ་ལོ་མོ། །ཆོས་ཀྱི་འབྱུང་གནས་ཀྱི་ནང་ནས་ཡེ་
ཤེས་ཀྱི་ཁ་དོག་དང་ཐ་མི་དད་པར་ཞུགས་པས། ཨེ་ཡིས་མཚོན་ཏེ། དཔེ་དང་
དོན་གཉིས་དུས་གཅིག་ཏུ་སྨོས་པའོ། །གང་བསྒོམ་ཞེ་ན། སྒྱུ་འཕྲུལ་དྲ་བའི་
དཀྱིལ་འཁོར་རོ། །དེ་བཞིན་དུ་ལྷོ་ཕྱོགས་པའི་རྣལ་འབྱོར་པས། ཆོ་ག་ལྔས་
བཅོམ་ལྡན་འདས་རིན་ཆེན་འབྱུང་ལྡན་གྱི་སྐུ་ཕྱག་རྒྱ་བསྐྱེད་ནས། ལྗོན་པ་ལ་
སོགས་པ་ཀུན་བྱིན་གྱིས་བརླབ་པ་བྱས་ལ། སྭ་ལས་བསྐྱེད་པའི་གསང་བའི་ལིང་
གའི་རྩེ་ལ་སྭ་ཡིས་བརྒྱན་ཏེ། འབྱོར་པའི་ཡན་ལག་བརྒྱད་དེ། འབྱོར་པའི་
ཡན་ལག་བརྒྱད་ཀྱིས་ཆོས་ཀྱི་འབྱུང་གནས་ཀྱི་ནང་དུ་གཤེགས་ཏེ། རང་གི་
སེམས་ཀྱི་ངོ་བོ་ལྷག་པའི་བྱང་ཆུབ་ཀྱི་སེམས་ཉི་ཟླ་འོད་དུ་ཞུ་ནས། འོད་ཀྱི་གོང་
བུ་ལ་ཡིད་གཏད་དེ། དབུགས་དགག་པར་བྱའོ། །དེ་ནས་དེ་ཉིད་ལས་སྭ་སེར་
པོ་ལས། རིན་ཆེན་འབྱུང་ལྡན་གྱི་སྐུ་མདོག་སེར་པོ་ཞལ་གསུམ་ཕྱག་དྲུག་པ་

〔691〕 I1PD958880691.jpg
ཐབས་དང་ཤེས་རབ་ཏུ་ལྡན་པའོ། །ཡང་དེའི་ཕུང་པོ་དང་། ཁམས་དང་སྐྱེ་
མཆེད་བྱིན་གྱིས་བརླབས་ནས། སྭ་ལས་བསྐྱེད་པའི་གསང་བའི་ལིང་གའི་རྩེ་མོར་
སྭས་བརྒྱན་ནས། ཆོས་ཀྱི་འབྱུང་གནས་ཀྱི་ནང་དུ་གཤེགས་ཏེ། ཆོ་ག་གསུམ་
གྱིས་དཀྱིལ་འཁོར་ཚང་བར་བསྐྱེད་ནས། འཕྲོ་བ་དང་འདུ་བར་བསྒོམ་མོ། །
དེ་ལྟར་ཡང་གསུངས་པ། དེ་ཉིད་མཉམ་ཉིད་གཉིས་སྦྱོར་བས། །སངས་རྒྱས་
ཀུན་བདག་བྱིན་གྱིས་བརླབས། །སྭ་ལམ་ཨེ་ཡིས་མཚོན་བཞིན་དུ། །སྒྱུ་འཕྲུལ་
དྲ་བའི་དཀྱིལ་འཁོར་བསྒོམ། །ལུགས་སུ་བླུགས་པ་བཞིན་དུ་ནི། །དེ་ཉིད་ཁྱད་
པར་ལམ་མཆོག་གོ་ཞེས་གསུངས་སོ། །ཡང་དེ་ཁོ་ན་བཞིན་ནུབ་ཕྱོགས་པའི་རྣལ་
འབྱོར་པས། ཆོ་ག་ལྔས་བདག་ཉིད་སྣང་བ་མཐའ་ཡས་ཀྱི་སྐུར་བསྐྱེད་ལ།
ལྕུག་ཕྲན་ནམ་ལྗོན་ཤིང་ལ་སོགས་པ་ལ་བྱིན་གྱིས་བརླབས་ལ། ཨོཾ་ལས་བསྐྱེད་
པའི་གསང་བའི་ལིང་གའི་རྩེ་ལ་རིན་པོ་ཆེས་བརྒྱན་ཏེ། ཆོས་ཀྱི་འབྱུང་གནས་ཀྱི་
ནང་དུ་གཤེགས་ཏེ། རང་གི་སེམས་ཀྱི་ངོ་བོ་ལྷག་པའི་བྱང་ཆུབ་ཀྱི་སེམས་ཉི་ཟླ་་
རྣམ་གཉིས་འོད་དུ་ཞུ་བའི་འོད་ཀྱི་གོང་བུ་ལ་བདག་གི་ཡིད་གཏད་དེ། དབུགས་
དགག་པར་བྱའོ། །དེ་ནས་དེ་ཉིད་ལས་ཨཾ་དམར་པོ་དེ་ལས་གསང་བར་སྣང་བ་་
མཐའ་ཡས་ཀྱི་སྐུ་བསྐྱེད་ལ། ཞལ་གསུམ་ཕྱག་དྲུག་དང་ཐབས་དང་ཤེས་རབ་ཏུ་་
ལྡན་པའོ། །ཡང་དེའི་ཕུང་པོ་ཁམས་དང་སྐྱེ་མཆེད་ལ་སོགས་པ་བྱིན་གྱིས་
བརླབས་ནས། ཨོཾ་ལས་བསྐྱེད་པའི་གསང་བའི་དཀྱིལ་འཁོར་ལིང་གའི་རྩེ་མོ་ལས་
པདྨ་སྨུག་པོས་བརྒྱན་ནས། ཆོས་ཀྱི་འབྱུང་གནས་སུ་བསྡམ་སྟེ། ཆོ་ག་གསུམ་་
གྱི་དཀྱིལ་འཁོར་ཚང་བར་བསྐྱེད་ནས། འཕྲོ་བ་དང་འདུ་བར་བསྒོམ་མོ། །
ཡང་གསུངས་པ། ཆོས་རྟོགས་པའི་མཉམ་སྦྱོར་བས། །སངས་རྒྱས་ཀུན་གྱི་
བྱིན་གྱིས་བརླབས། །ཨོཾ་ལམ་ཨེ་ཡིས་མཚོན་བཞིན་དུ། །སྒྱུ་འཕྲུལ་དྲ་བའི་

〔692〕 I1PD958880692.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དཀྱིལ་འཁོར་བསྒོམ། །ལུགས་སུ་བླུགས་པའི་བཞིན་དུ་ནི། །དེ་ཉིད་ཁྱད་པར་
ལམ་མཆོག་གོ་ཞེས་གསུངས་སོ། །ཡང་དེ་བཞིན་དུ་བྱང་ཕྱོགས་པའི་རྣལ་འབྱོར་
པས༑ ཆོ་ག་ལྔས་བདག་ཉིད་དོན་ཡོད་པའི་སྐུར་བསྐྱེད་ནས། མེ་རག་ལ་་
སོགས་པ་བྱིན་གྱིས་བརླབས་ནས། ཧཾ་ལས་བསྐྱེད་པའི་གསང་བའི་རྡོ་རྗེ་རྒྱ་གྲམ་
གྱིས་བརྒྱན་ནས། ཆོས་ཀྱི་འབྱུང་གནས་ཀྱི་ནང་དུ་གཤེགས་ཏེ། རང་གི་་་་་
སེམས་ཀྱི་ངོ་བོ་ལྷག་པའི་བྱང་ཆུབ་ཀྱི་སེམས། ཉི་ཟླ་འོད་དུ་ཞུ་ནས། འོད་ཀྱི་
གོང་བུ་ལ་ཡིད་གཏད་དེ། དབུགས་དགག་པར་བྱའོ། །དེ་ནས་དེ་ཉིད་ཧཾ་ལས་
དོན་ཡོད་པར་བསྐྱེད་ནས། ཕུང་པོ་དང་ཁམས་དང་སྐྱེ་མཆེད་བྱིན་གྱིས་བརླབས་
ནས༑ ཧཾ་ལས་བསྐྱེད་པའི་གསང་བའི་ལིང་གའི་རྩེ་མོ་ལ། རྡོ་རྗེ་རྒྱ་གྲམ་གྱིས་་
བརྒྱན་ཆོས་ཀྱི་འབྱུང་གནས་ཀྱི་ནང་དུ་གཤེགས་ཏེ། རང་གི་སེམས་ཀྱི་ངོ་བོ་ལྷག་
པའི་བྱང་ཆུབ་ཀྱི་སེམས་ཉི་ཟླ་འོད་དུ་ཞུ་ནས་འོད་ཀྱི་གོང་བུ་ལ་ཡིད་གཏད་དེ།
དབུགས་དགག་པར་བྱའོ། །དེ་ནས་དེ་ཉིད་ལས་ཧཾ་ལས་དོན་ཡོད་པ་བསྐྱེད་ནས།
ཕུང་པོ་དང་ཁམས་དང་སྐྱེ་མཆེད་བྱིན་གྱིས་བརླབས་ཏེ། དེ་ལས་བསྐྱེད་པའི་་་་་
གསང་བའི་ལིང་གའི་རྩེ་མོ་རྡོ་རྗེ་རྒྱ་གྲམ་གྱིས་བརྒྱན་ནས། ཆོས་ཀྱི་འབྱུང་གནས་
ཀྱི་ནང་དུ་གཤེགས་ཏེ། ཆོ་ག་གསུམ་གྱིས་དཀྱིལ་འཁོར་ཚང་བར་བསྐྱེད་ནས།
འཕྲོ་བ་དང་འདུ་བར་བསྒོམ་མོ། །དེ་ལྟར་ཡང་གསུངས་པ། ཆོས་དབྱིངས་ཡེ་
ཤེས་མཉམ་སྦྱོར་བས། །སངས་རྒྱས་ཀུན་ཏུ་བདག་བྱིན་བརླབ། །ཧཾ་ལཾ་ཨེ་ཡིས་་
མཚོན་བཞིན་དུ། །སྒྱུ་འཕྲུལ་དྲ་བའི་དཀྱིལ་འཁོར་བསྒོམ། །ལུགས་སུ་བླུགས་
པ་བཞིན་དུ་ནི། །དེ་ནི་འཕྲིན་ལས་ཡེ་ཤེས་སོ། །ཞེས་གསུངས་སོ། །དེ་ལ་་་
དབུས་ཀྱི་གཙོ་བོ་ནི། །དཀྱིལ་འཁོར་གང་ཡིན་པའི་གཙོ་བོའོ། །ཕྱི་མ་ཚོམ་བུ་་་
གསུམ་ནི་རིན་པོ་ཆེ་དང་། ལས་གཉིས་ཐུགས་ཀྱི་རིགས་སུ་བསྡུའོ། །དེ་ལ་

〔693〕 I1PD958880693.jpg
ཚོགས་ཀྱི་དཀྱིལ་འཁོར་གྱི་ལེའུ་འདི་ནི། དོན་གཉིས་ཏེ་རྣལ་འབྱོར་པས།
ཏིང་ངེ་འཛིན་གྱིས་དེ་ལྟར་བསྒོམས་པ་དང་། མང་ཉུང་གི་ཚད་ཀྱིས་ཚོམ་བུ་ཆེ་
ཆུང་གསུམ་དུ་བསྒོམས་ལ། དེ་ཡང་སརྦ་བྷུ་ཏ་ལས་ནི། རང་གི་ལྷའི་དབུ་
བརྒྱན་རང་གི་མགོ་ལ་གྱོན་ནས། དེ་ཁོ་ན་ཉིད་དུ་སྤྱོད་པར་བྱ་བ་སྟེ། འདི་
ཡང་བསོད་ནམས་ཀྱི་རྒྱུ་མཐུན་པ་སྟེ་མི་འགལ་ལོ། །དཔལ་གསང་བའི་སྙིང་པོ་དེ་
ཁོ་ན་ཉིད་ངེས་པ་ལས། རྣལ་འབྱོར་པས་བསོད་ནམས་ཀྱི་ཚོགས་ཀྱི་དཀྱིལ་
འཁོར་གྱི་ལེའུ་སྟེ། བཅུ་གཅིག་པ་རྫོགས་སོ།། །།
དེ་ལྟ་བུའི་ཚོགས་ཀྱི་དཀྱིལ་འཁོར་དེ་ཉིད་དངོས་གྲུབ་བསྒྲུབ་པར་འགྱུར་
བའི་ཕྱིར། དེ་ནས་ཞེས་བྱ་བ་ལ་སོགས་པས། བཅུ་གཉིས་པ་ཚོགས་བསྒྲུབ་
པའི་ལེའུ་གསུངས་སོ། །དེ་ལ་དེ་ནས་ཞེས་བྱ་བའི་དོན་ནི་བཀྲལ་ཟིན་ཏོ། །
དགྱེས་པ་ཆེན་པོ་དཔལ་རྡོ་རྗེ་སེམས་དཔའ་ཐབས་དང་ཤེས་རབ་ཀྱི་ལྡན་པའི་
རོལ་མོ་ལ་སོགས་པ་ལུས་ངག་ཡིད་གསུམ་སྐུ་གསུང་ཐུགས་རྡོ་རྗེ་བདེ་བ་ཆེན་པོ་
ལོངས་སྤྱོད་ཀྱི་སྤྲིན་ལས་རྣམ་པར་འཕྲོས་ཏེ། ཕྱིས་འབྱུང་བའི་འགྲོ་བའི་དོན་དུ་
ལུས་དང་ལུས་ཀྱི་ཉིང་ལག་དང་། འདོད་པའི་ཡོན་ཏན་ལྔ་ལ་སོགས་པའི་རྒྱན་་་
བཀོད་པའི་ཏིང་ངེ་འཛིན་ལ་སྙོམས་པར་ཞུགས་ནས་ཆེད་དུ་བརྗོད་པ་འདི་བརྗོད་
དོ་བྱ་བ་འོག་ནས་འབྱུང་བ་འདི་ཆེད་དུ་བརྗོད་དོ་ཞེས་བྱའོ། །དེ་ཉིད་ཀྱང་གང་
ཞེ་ན། སྒྱུ་འཕྲུལ་དྲ་བས་མངོན་རྫོགས་པའི། །དཀྱིལ་འཁོར་བརྟན་པའི་ཏིང་
ངེ་འཛིན་ཞེས་བྱ་བ་ལ་སོགས་པ་གསུངས་ཏེ། སྒྱུ་འཕྲུལ་ཡབ་ལྔ་དང་། དྲ་བ་་
ཡུམ་ལྔ་དང་། སེམས་དཔའ་དང་། སེམས་མ་ལ་སོགས་པའི་ཕུང་པོ་དང་
ཁམས་དང་སྐྱེ་མཆེད་ལ་སོགས་པ་མངོན་པར་རྫོགས་པར་སངས་རྒྱས་ཤིང་།

〔694〕 I1PD958880694.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དཀྱིལ་འཁོར་རྣམ་པ་བཞི་བརྟན་པའི་འགྱུར་བའི་ཏིང་ངེ་འཛིན་དང་། ལྡན་
པའི་༔རྣལ་འབྱོར་པས། འོག་ནས་འབྱུང་བའི་ལུས་ངག་ཡིད་གསུམ་གྱི་ལས་ཅི་
བྱས་པ་ཐམས་ཅད་མི་གནས་པ་མྱ་ངན་ལས་འདས་པའི་རྒྱུར་འགྱུར་རོ་ཞེས་བྱའོ།།
དེ་ཡང་ལེའུ་བཅུ་གཅིག་པ་ལས་སྒྱུ་འཕྲུལ་དྲ་བས་མངོན་པར་རྫོགས་པར་སངས་
རྒྱས་ཤིང་། མཎ་ཌལ་་ཆེན་པོ་བཞི་བརྟན་པའི་ཏིང་ངེ་འཛིན་དང་ལྡན་པའི་
རྣལ་འབྱོར་པས། ཡབ་ཡུམ་དུ་ལྡན་པ་ཡིས། ཉིང་ལག་ཐམས་ཅད་ཀྱང་གཙོ་
གཟུངས་ཉི་ཤུ་རྩ་ལྔ་ཕྲག་གཉིས་སུ་བསྒོམས་ནས། ས་གཞི་ཆོས་ཀྱི་དབྱིངས་ཀྱི་
དཀྱིལ་འཁོར་དུ་རྐང་པས་བྲོ་བརྡུང་བ་དང་། ལག་པས་གར་བྱ་བའི་ལུས་ཀྱི་
ཕྱག་རྒྱ་བསྐྱོད་པའི་འཕྲོ་འདུ་ཡིས་ནི་ཅིར་འགྱུར་ཞེ་ན། འཛུལ་ལམ་ནམ་མཁར་
གནས་པར་འགྱུར་ཞེས་བྱ་སྟེ། སེམས་ལས་སུ་རུང་བའི་རྣལ་འབྱོར་པས་ཕུང་པོ་
གདོས་པ་ཅན་རི་བྲག་ལ་ཐོགས་པ་མེད་པར་འཛུལ་བ་དང་། བྱ་ལྟར་ནམ་མཁའ་
ལ་འགྲོ་བར་འགྱུར་རོ་ཞེས་བྱའོ། །ཡང་ལེའུ་བཅུ་གཅིག་པ་ལས་རྡོ་རྗེའི་གླུ་བླང་
བ་དང་དོན་དང་ལྡན་པའི་ཚིག་བརྗོད་པ་ལ་སོགས་པས་ཅིར་འགྱུར་ཞེ་ན། ཆོས་
ཀྱི་དངོས་གྲུབ་ཐོབ་པར་འགྱུར་ཞེས་བྱ་བ་གསུངས་ཏེ། ཆོས་ཐམས་ཅད་ལ་
དབང་སྒྱུར་བའི་གསུང་སྣང་བ་མཐའ་ཡས་ཀྱི་དངོས་གྲུབ་ཐོབ་པར་འགྱུར་རོ་ཞེས་
བྱའོ༑ །ཡང་ལེའུ་བཅུ་གཅིག་པ་ལས་ཕྱི་ནང་གི་རྒྱན་དང་བགོ་བ་ཐམས་ཅད་
འཕགས་པ་ཐམས་ཅད་ལ་དབུལ་བ་དང་། བདག་ལྷར་བྱིན་གྱིས་བརླབས་ནས།
བགོས་པས་ཅིར་འགྱུར་ཞེ་ན། འབར་བའི་རྒྱལ་པོ་ཐུབ་མེད་འགྲུབ་ཅེས་བྱ་བ་
གསུངས་ཏེ། ཐུན་མོང་དང་། ཐུན་མོང་མ་ཡིན་པའི་མཚན་དང་དཔེ་བྱད་དྲི་
མ་མེད་པའི་ཡེ་ཤེས་ཀྱི་འོད་ཟེར་འབར་བའི་སྐུའི་རྡོ་རྗེ་རྣམ་པར་སྣང་མཛད་ཀྱི་
དངོས་གྲུབ་ཐོབ་ཅེས་བྱའོ། །ཡང་ཉི་དང་དྲག་པོ་ལ་སོགས་པའི་འབར་བ་ཅན་

〔695〕 I1PD958880695.jpg
ཐམས་ཅད་ཀྱི་ཡང་རྒྱལ་པོའོ། །གཞན་གྱིས་ཐུབ་པ་མེད་པའི་སྐུ་དཔལ་ཁྲག་་་་
འཐུང་འགྲུབ་ཅེས་ཡང་ལེའུ་བཅུ་གཅིག་པ་ལས། ཕྱི་ནང་གསང་བའི་བཟའ་བ་་
དང་། བཏུང་བའི་བྱེ་བྲག་ཐམས་ཅད་ཧཱུཾ་དུ་ཤེས་པའམ། དེ་ཉིད་ལྷ་དང་ལྷ་་
མོའི་ཕྱག་རྒྱར་ཤེས་པར་བྱས་ནས། འཕགས་པ་ལ་དབུལ་བ་དང་། བདག་་་་
ཉིད་ལོངས་སྤྱད་་པས་ཅིར་འགྱུར་ཞེ་ན། ཡིད་བཞིན་སྐུ་དང་བདུད་རྩིར་འགྲུབ་
ཅེས་བྱ་བ་གསུངས་ཏེ། ཡིད་བཞིན་གྱི་ནོར་བུ་རིན་པོ་ཆེ་ལྟ་བུའི་སྐུ་དང་ཡེ་ཤེས་་་
ཀྱི་བདུད་རྩི་ར་ས་ཡ་ནར་འགྲུབ་ཅེས་བྱའོ། །ཡང་ལེའུ་བཅུ་གཅིག་པ་ལས།
ཨཱ་ལི་ཀཱ་ལི་ཐབས་དང་ཤེས་རབ་ཀྱི་སྒྲ་སྟེ། ཅིའི་ཕྱིར་ཞེ་ན། མཁའ་འགྲོ་མའི་
ཏན་ཏྲ་ལས་ཀྱང་། ཨཱ་ལི་ཞེས་བྱ་བུང་བ་སྟེ། །ཀཱ་ལི་དེ་བཞིན་གཤེགས་པའོ།།
ཞེས་བྱ་བ་གསུངས་ཏེ། ཐབས་དང་ཤེས་རབ་རྣམ་པར་དག་པའི་ངོ་བོ་ཉིད། །
ཐམས་ཅད་དང་ཐམས་ཅད་འགྲུབ་པར་འགྱུར་ཞེས་བྱ་བ་གསུངས་ཏེ། ཐམས་
ཅད་ཀྱི་ཐམས་ཅད་འཁོར་བ་དང་མྱ་ངན་ལས་འདས་པའི་ཆོས་ཐམས་ཅད་ལ་
དབང་སྒྱུར་བའི་ཡེ་ཤེས་དང་། མི་གནས་པའི་མྱ་ངན་ལས་འདས་པའི་གོ་འཕང་
ཐོབ་པར་འགྱུར་རོ་ཞེས་བྱའོ། །ད་ནི་དེ་ལྟར་སྤྱོད་པའི་རྣལ་འབྱོར་པ་དེའི་ཁྱད་་
པར་ནི་ཅི་ལྟ་བུ་ཞེས་བྱ། མཚན་ནི་ཇི་སྐད་གདགས། འབྲས་བུ་ཇི་ལྟར་འགྱུར་
ཞེ་ན། ཤེས་འཇུག་མཚན་ཉིད་འབྱོར་པའི་གཟུངས། །འབྲས་བུ་སྨིན་བྱེད་རྒྱུ་
དང་རྐྱེན། །ནུས་མཐུ་ཅན་དུ་གང་འགྱུར་བ། །རིགས་འཛིན་རྒྱལ་བའི་ཞིང་དུ་
གྲགས་ཞེས་གསུངས་ཏེ་དེ་ལ་ཤེས་པ་ནི་འབྲས་བུ། །འཇུག་པ་ནི་རྒྱུའོ། །
ཅིའི་ཕྱིར་ཞེ་ན། འཕགས་པའི་ཉན་ཐོས་ཀྱིས་ཀྱང་། དང་པོ་འཁོར་བ་
འབྲས་བུ་སྡུག་བསྔལ་བདེན་པའི་སྒོ་ནས་རྟོགས་ལ། མྱ་ངན་ལས་འདས་པ་དང་
པོ་འབྲས་བུ་འགོག་པའི་སྒོ་ནས་རྟོགས་ལ་འཕགས་པ་རང་རྒྱལ་བས་ཀྱང་། དང་

〔696〕 I1PD958880696.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
པོ་རྟེན་ཅིང་འབྲེལ་པར་འབྱུང་བའི་ཕྱི་ནང་གི་འབྲས་བུའི་སྒོ་ནས་རྟོགས་ནས།
དེའི་ཕྱིར་བཅོམ་ལྡན་འདས་ཀྱིས་ཀྱང་། ཤེས་རབ་ཀྱི་ཕ་རོལ་ཏུ་ཕྱིན་པ་ལས།
དང་པོ་འབྲས་བུ་རྣམ་པ་ཐམས་ཅད་མཁྱེན་པ་ཉིད་དུ་བསྟན་ལ། དེ་ཐོབ་པར་་་
བྱེད་པའི་རྒྱུ་ནི་ཐམས་ཅད་མཁྱེན་པ་ཉིད་དང་། དེའི་རིགས་ཐམས་ཅད་ཤེས་པ་
ཉན་ཐོས་ཀྱི་ལམ་གྱིས་བཟོད་པ་བསྟན་ཏོ། །འཇིག་རྟེན་ན་ཡང་དང་པོར་འབྲས་
བུས་ལུས་ལ་ལོངས་སྤྱོད་ཀྱི་རྒྱུར་ཤེས་ནས། བཟོད་ས་ལུའི་རྨོ་རྐོ་ལ་འཇུག་གོ། །
རྒྱུ་དང་འབྲས་བུ་གཉིས་ཀྱང་གཅིག་གཟུངས་སུ་གཅིག་འགྱུར་ཏེ། ཕྱིའི་རྒྱུ་དྲུག་་
པོ་འབྱུང་བ་ཆེན་པོ་ལྔ་དུས་དང་དྲུག་གོ། །ནང་གི་རྒྱུ་དྲུག་པོ། ས་བོན་དང་།
མྱུ་གུ་དང་། སྡོང་པོ་དང་། ལོ་འདབ་དང་། མེ་ཏོག་དང་། འབྲས་བུ་་་་་
དང་། དྲུག་བསྐྱེད་པ་དེ་ཡང་། རྒྱུ་དང་རྐྱེན་གྱི་ངོ་བོའོ། །དཔེ་དེ་དང་འདྲ་
བར༑ འབྲས་བུ་དཔལ་ཀུན་ཏུ་བཟང་པོའི་གོ་འཕང་ཐོབ་པར་ཡང་། མི་
གནས་པའི་མྱ་ངན་ལས་འདས་པའི་མཆོག་གི་དངོས་གྲུབ་ཤེས་ནས། བཟོད་
གསང་སྔགས་རྡོ་རྗེ་ཐེག་པའི་སྒོར་ཞུགས་ནས། རྣལ་འབྱོར་པས་དཔལ་གསང་
བའི་སྙིང་པོ་ལ་སོགས་པ། གསང་བའི་རྒྱུད་ཐམས་ཅད་ལས་གསུངས་པའི།
རྩ་བ་དང་། ཡན་ལག་དང་། བཟའ་བ་དང་། བསྲུང་བའི་དམ་ཚིག་དང་།
སྡོམ་པ་ལ། ལུས་ངག་ཡིད་གསུམ་གྱི་སྒོ་ནས། སྐྱོན་དང་ཟོལ་མེད་པའི་དད་པ་
དང་། དམ་ཚིག་ཏུ་ལྡན་ཞིང་ཕྱིར་མི་ལྡོག་པའི་མོས་པ་མཆོག་ཏུ་ལྡན་པའི་རྣལ་
འབྱོར་པས། རྡོ་རྗེ་ཆོ་ག་ལྔས་རྟག་ཏུ་ལྷའི་སྐུ་ཕྱག་རྒྱ་ཆེན་པོར་བསྐྱེད་ཅིང་།
ཕྱི་ནང་གསང་བའི་མཆོད་པའི་ཡོ་བྱད་ལྔ་ལ་སོགས་པ། རྫོགས་པར་བྱས་ནས།
སྔགས་ཀྱི་ཡན་ལག་ལྔས་རྟོག་པ་ཅན་གྱི་སེམས་ཀྱི་རྒྱུད་བཏུལ་ཞིང་། ཆོས་ཉིད་
བྱང་ཆུབ་ཀྱི་སེམས་ཀྱི་དཀྱིལ་འཁོར་དང་། རང་བཞིན་རྫོགས་པ་ཆེན་པོའི་

〔697〕 I1PD958880697.jpg
དཀྱིལ་འཁོར་དང་། གསང་བ་བྱང་ཆུབ་སེམས་ཀྱི་དཀྱིལ་འཁོར་དང་།
གསུམ་ལ། ཏིང་ངེ་འཛིན་གྱི་དཀྱིལ་འཁོར་གྱིས་དུས་བཞིར་འགྱུར་བ་མེད་པར་
བསྒོམ་པར་བྱའོ། །མངོན་དུ་མི་ཡེངས་པར་བྱའོ།དེ་དག་གི་འབྲས་བུ་ཤེས་
ནས༑ རྒྱུ་ལ་འཇུག་པའི་མཚན་ཉིད་ཅན་ནོ། །ཇི་ལྟར་འཇིག་རྟེན་དང་
འཇིག་རྟེན་ལས་འདས་པའི་དཔེ་དག་རྒྱུ་དང་འབྲས་བུའི་གཟུགས་སུ་གནས་པ་
དང་འདྲ་བར། འབྲས་བུ་དཔལ་ཀུན་ཏུ་བཟང་པོའི་གོ་འཕང་དང་། རྒྱུ་དམ་
ཚིག་དང་། སྡོམ་པ་ལ་གནས་པའི་རྣལ་འབྱོར་པ་དེས། ཆོ་ག་དང་། ཡོ་
བྱད་དང་། སྔགས་ཀྱི་ཡན་ལག་ལ་གནས་ཏེ། གསང་བཞི་དཀྱིལ་འཁོར་ཆེན་
པོ་བཞི་ལ་སོགས་པ་མངོན་དུ་བྱས་པས། །རྒྱུའི་དུས་ན་འབྲས་བུ་མངོན་དུ་བྱས་
པའི་གཟུགས་སུ་གནས་པ་ཡིན་ནོ་ཞེས་བྱའོ། །འོ་ན་འབྲས་བུ་དེ་ཉིད་ལ་ཅི་རྒྱུ་
དང་། རྐྱེན་མེད་པ་ཁོ་ན་ཅིག་མ་ཡིན་ནམ་ཞེ་ན་མ་ཡིན་ཏེ། རྒྱུ་དང་རྐྱེན་ཡང་
ཡོད་དོ་ཞེས་བསྟན་པའི་ཕྱིར། འབྲས་བུ་སྨིན་བྱེད་རྒྱུ་དང་། རྐྱེན་ཞེས་བྱ་
བ་གསུངས་ཏེ། འབྲས་བུ་དཔལ་ཀུན་ཏུ་བཟང་པོ་ཐོབ་པར་བྱེད་པའི་རྒྱུ་ནི།
ཕྱིའི་ཕ་རོལ་ཏུ་ཕྱིན་པ་བཅུ་དང་། ནང་གི་ཕ་རོལ་ཏུ་ཕྱིན་པ་བཅུ་དང་།
གསང་བའི་ཕ་རོལ་ཏུ་ཕྱིན་པ་བཅུ་དང་། ས་བཅུ་དང་། གསུམ་ཡང་སྨིན་
ཅིང་གྲུབ་པར་བྱེད་པ་ཡིན་ནོ། །ཡང་ཕྱིའི་གཞུང་ལས་ནི། དམིགས་པར་བྱ་་་
བའི་ཆོས་ཀྱི་དབྱིངས་བཅུ་ལ་སྒྲིབ་པའི་ཉོན་མོངས་པ་ཅན་མ་ཡིན་པའི་མ་རིག་པ་་
ཤེས་བྱའི་སྒྲིབ་པ་ས་བཅུ་མི་མཐུན་པའི་ཕྱོགས་རྣམས་ཀྱི་གཉེན་པོར། ཡེ་ཤེས་ཀྱི་
ངོ་བོ་ས་བཅུར་བསྡེབ་སྟེ། དེ་ལྟར་རྒྱུ་འམ་གཉེན་པོ་ས་བཅུས། མི་མཐུན་པའི་
ཕྱོགས་བཅུ་སྤངས་པས། འབྲས་བུ་ཕ་རོལ་ཏུ་ཕྱིན་པ་བཅུ་ཐོབ་པར་བྱེད་པ་སྟེ།
དེ་ལྟར་ཡང་གསུངས་པ། ཆོས་ཀྱི་དབྱིངས་ལ་མ་རིག་པ། །ཉོན་མོངས་ཅན་

〔698〕 I1PD958880698.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། .
མིན་བསྒྲིབ་པ་བཅུ། །ས་བཅུ་མི་མཐུན་ཕྱོགས་རྣམས་ཀྱི། །གཉེན་པོ་དེ་ནི་ས་་་
བོན་ཞེས་གསུངས་སོ། །ཡང་ལ་ལ་ན་རེ་ཉོན་མོངས་པ་ཅན་མ་ཡིན་པས།
ཤེས་བྱའི་སྒྲིབ་པས། དང་པོ་ལ་ཀུན་ཏུ་འགྲོ་བའི་དོན་དུ་མ་རྟོགས་པ་ལ་སོགས་
པ་བཅུ། །གཉེན་པོ་ས་བཅུ་རྒྱུར་བྱས་ནས། རྐྱེན་ཕ་རོལ་ཏུ་ཕྱིན་པ་བཅུ་དང་
ལྡན་པས། བཅོམ་པས། འབྲས་བུ་ཆོས་ཀྱི་དབྱིངས་མངོན་དུ་གྱུར་པའི་ཚེ།
ཡེ་ཤེས་བཅུ་དང་། ཆོས་ཀྱི་དབྱིངས་བཅུ། དབྱིངས་དང་། ཡེ་ཤེས་གཉིས་
སུ་མེད་པ་ནི་ཆོས་ཀྱི་སྐུ་ཞེས་བྱའོ། །གཞན་དག་ན་རེ་ཆོས་ཀྱི་དབྱིངས་ནི་ནམ་
མཁའ་ལྟ་བུའི་ངོ་བོ་བས། །ཆོས་ཀྱི་དབྱིངས་རྣམ་གྲངས་སུ་བྱས་པ་འགལ་ཏེ།
དེ་ལྟར་མངོན་པར་རྟོགས་པའི་རྒྱན་ལས་ཀྱང་། ཆོས་ཀྱི་དབྱིངས་ལ་དབྱེར་མེད་
ཕྱིར༑ །རིགས་ནི་ཐ་དད་དུ་མ་ཡིན་ཞེས་བྱ་བ་གསུངས་སོ། །ཞེ་ན། དེ་
ལྟར་ཡིན་གྱིས་ཀྱང་གཉེན་པོ་ས་བཅུའི་ངོ་བོར་བྱས་པས་མི་འགལ་ཏེ། དཔེར་ན།
ནམ་མཁའ་དང་སྤྲིན་བཞིན་ཆེ་ཆུང་གི་ངོ་བོར་མཐོང་ཞེས་བྱའོ། །དེ་ལ་སྔགས་ཀྱི་
རིགས་འཛིན་འདིས་ཇི་ལྟར་སྤྱོད་པ་ཡིན་ཞེ་ན། ཤེས་འཇུག་མཚན་ཉིད་འབྱོར་་
པའི་གཟུངས། །འབྲས་བུ་སྨིན་བྱེད་རྒྱུ་དང་རྐྱེན། །ཞེས་གསུངས་ཏེ་གོང་དུ་སྨྲས་
པ༑ ལྟར་ཤེས་པ་དང་། འཇུག་པའི་མཚན་ཉིད་དེ་དག་འབྱོར་ཅིང་མི་
འབྲལ་བའི་ནི། ས་ལུ་ས་ལ་རྨོས་ནས་བཅུ་བྲན་བྱས་ནས་འབྲས་བུ་སྨིན་པ་ལས་
མི་འདའ་བའི་ནི། རྒྱུ་རྐྱེན་གཅིག་གིས་བྱེད་པའི་གཟུངས་གཅིག་གིས་བྱེད་པ་
དང་འདྲ་ཞེས་བྱའོ། །ཡང་གཉིས་སུ་ནི་འབྲས་བུ་དཔལ་ཀུན་ཏུ་བཟང་པོའི་གོ་
འཕང་ཤེས་ནས། དེའི་རྒྱུ་དམ་ཚིག་དང་། ཆོ་ག་དང་། བྱད་དང་།
སྔགས་དང་། ཏིང་ངེ་འཛིན་གྱི་དཀྱིལ་འཁོར་ལ་སོགས་པ་དང་ལྡན་པ། དེ་་་
དག་རྒྱུ་འབྲས་འབྲེལ་པར་བྱེད་པ་ནི། ཡེ་ཤེས་ཀྱི་ལྷ་མོའི་ངོ་བོ་ཆོས་ཀྱི་དབྱིངས་་

〔699〕 I1PD958880699.jpg
ཀྱི་གཟུངས་མ་ཡིན་ཞེས་བྱའོ། །ཅིའི་ཕྱིར་ཞེ་ན། སྔགས་ཀྱི་རིགས་འཛིན་ནི་་་
གྲོགས་དང་། ཡོ་བྱད་དང་། དངོས་གྲུབ་ཐམས་ཅད་ནི། དེ་ལ་རག་ལས་
པའི་ཕྱིར་རོ། །དེ་ལ་ཡང་དང་པོར་དམ་ཚིག་དང་། ལྡན་པའི་རྣལ་འབྱོར་པས།
ཆོ་ག་དང་། ཡོ་བྱད་དུ་ལྡན་པའི་དུས་སུ། གསང་བའི་བྷ་གར་ལྷག་པའི་བྱང་
ཆུབ་ཀྱི་སེམས་ལས། འཕགས་པ་མཆོད་པ་དང་། འགྲོ་བ་དབང་བསྐུར་བ་ནི་
སྦྱིན་པའི་ཕ་རོལ་ཏུ་ཕྱིན་པ། དེ་ལྟར་གསུངས་པ། བསྙེན་པ་དང་ནི་ཉེ་བསྙེན་
པོ༑ །བསྒྲུབ་པ་དང་ནི་བསྒྲུབ་ཆེན་པོ། །ཡུམ་གྱི་པདྨའི་དཀྱིལ་འཁོར་དུ། །
བདེ་བ་ཐུགས་ཀྱི་དཀྱིལ་འཁོར་སྤྲོ། །སངས་རྒྱས་སྤྲིན་ཚོགས་མ་ལུས་ལ། །
དགྱེས་མཉམ་མཆོག་གི་སྦྱིན་པས་བསྟིམ། །ཞེས་བྱ་བ་ལ་སོགས་པའོ་རྒྱས་པར་
གོང་དུ་གསུངས་པ་ཡིན་ནོ། །སྐུ་གསུང་ཐུགས་ཕྱག་རྒྱའི་དཀྱིལ་འཁོར་གྱི་ངོ་བོ། །
རྩ་བའི་དཀྱིལ་འཁོར་ལྔ་དང་། ཡན་ལག་གི་དམ་ཚིག་ཉི་ཤུ་ལ་སོགས་པ་ལས་མི་
འདའ་བ་ནི་ཚུལ་ཁྲིམས་སོ། །གསང་བའི་དཀྱིལ་འཁོར་གྱི་ལྟ་བ་དང་། སྤྱོད་་
པ་ལ་མི་སྐྲག་མི་དངང་ཞིང་དབང་དུ་གྱུར་པ་ནི་བཟོད་པའོ། །དུས་བཞི་མཉམ་
པ་ཉིད་དུ་གསང་བའི་དཀྱིལ་འཁོར་ཆེན་པོ་རྣམ་པ་བཞིའི་ངོ་བོ་ལས་མི་འདའ་བ་
ནི་བརྩོན་འགྲུས་སོ། །སྔགས་ཀྱི་ཡན་ལག་ལྔ་ལ་གནས་པའི་བསམ་གཏན།
ཆོས་ཐམས་ཅད་དབུ་མ་ཡང་དམིགས་སུ་མེད་པའི་དོན་བཅུའི་ངོ་བོ་ལས་མི་འདའ་
བ་ནི་ཤེས་རབ་ཉོན་མོངས་པ་ལྔ་དང་། འདོད་པའི་ཡོན་ཏན་ལྔ་ལ་སྤྱད་ཀྱང་།
དེའི་ཉེས་པས་མི་གོས་པའི་ཐབས། རུ་ཏྲ་ཆེན་པོ་ལ་སོགས་པའི་ཉོན་མོངས་པའི་
སྙིགས་མ་ལྔ་ཟིལ་གྱིས་གནོན་པ་ནི་སྟོབས་སྙིགས་མ་ལྔའི་སྣོད་དང་། བཅུད་
དུ་བཅས་པ་བདེ་བ་ཅན་ལ་སོགས་པར། དབྱེར་མེད་པར་མཛད་པ་ནི་སྨོན་ལམ།
ཡེ་ཤེས་ཆེན་པོ་ལྔ་ཡང་སྟོང་པ་ཆེན་པོའི་ཡེ་ཤེས་སུ་དབྱེར་མེད་པ་ནི་ཡེ་ཤེས་སོ། །།

〔700〕 I1PD958880700.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། .
དེ་དག་གི་འབྲས་བུ་ནི་ས་དང་པོ་ནས། ས་བཅུ་པའི་བར་དུ་ཤེས་པར་བྱའོ། །དེ་
ཅིའི་ཕྱིར་ན་འབྲས་བུ་དཔལ་ཀུན་ཏུ་བཟང་པོའི་གོ་འཕང་། ཡེ་ཤེས་ཀྱི་ས་བཅུའི་
ངོ་བོར་ཤེས་ཤིང་། རྒྱུ་ཕ་རོལ་ཏུ་ཕྱིན་པ་བཅུ་ལ་འཇུག་ཅིང་། དེ་གཟུགས་ཡེ་་
ཤེས་ཀྱི་ལྷ་མོ་ཁྱོད་ཡིན་ཞེས་བྱའོ། །དེ་ལྟ་བུའི་ནུས་པའི་མཐུ་ཅན་དུ་གྱུར་པའི།
རྣལ་འབྱོར་པ་དེའི་མཚན་ཉིད་ཇི་སྐད་ཅེས་གདགས་ཞེ་ན། རིགས་འཛིན་ཞེས།
ཕྱོགས་བཅུའི་རྒྱལ་བ་སངས་རྒྱས་བཅོམ་ལྡན་འདས་ཀྱི་ཞིང་ཁམས་ཐམས་ཅད་དུ་
གྲགས་ཞེས་བྱའོ། །དངོས་སུ་ན་བྱང་ཆུབ་སེམས་དཔའ་ཞེས་བྱ་བའི་ཐ་ཚིག་གོ། །
ཅིའི་ཕྱིར་ཞེ་ན། སྔགས་ཀྱི་སྒོ་ནས། དེ་བཞིན་གཤེགས་པ་ཐམས་ཅད་ཀྱི་
རིགས་འཛིན་ཞིང་། གདུང་འཚོབ་པའི་ཕྱིར་རོ། །དེ་ཡང་གང་ཞེས་པ་ནི།
རིགས་སུ་ཆད་པ་མེད་པ་དེ། །གོང་མ་ལྟ་བུ་ལ་གནས་ན། །གང་ཡང་རུང་བའོ།།
དེ་ཡང་རིགས་འཛིན་གྱི་ཁྱད་པར་ནི་བཞི་སྟེ། གོང་དུ་གསུངས་པ་ལྟར། རྩ་བ་
དང་ཡན་ལག་གི་དམ་ཚིག་ལ་སོགས་པའི་ཡོན་ཏན་དང་ལྡན་པའི་དཀྱིལ་འཁོར་
ཆེན་པོ་བཞི་ལ་མངོན་དུ་བྱེད་པ་ལ་མཚན་མ་ཐོབ་པའི་རྣལ་འབྱོར་པ་ནི། མོས་
པ་སྤྱོད་པའི་རིགས་འཛིན་ནོ། །ཕྱི་ནང་གསང་བའི་ཕ་རོལ་ཏུ་ཕྱིན་པ་བཅུ་ལ་
སྤྱོད་པ་ནི། སར་ཆུད་པའི་རིགས་འཛིན་ཏེ། དཔལ་ཏྭད་ཏྭ་སང་ཏྲ་ཧ་ལས་
གསུངས་པ་ལྟར། རིགས་སོ་སོའི་རིགས་འཛིན་ཚེ་ལ་དབང་ཐོབ་པར་བྱས་ནས།
སྐལ་པ་ཆུང་ངུ་ཉིས་སྟོང་དུ་གནས་པ་དང་། རྡོ་རྗེ་ཆེན་པོའི་རིགས་འཛིན་གྱིས་
སྐལ་པ་སྟོང་དུ་གནས་ནས། ཕྱོགས་བཅུའི་སངས་རྒྱས་ཀྱི་ཞིང་ཁམས་ཀུན་ཏུ་
འགྲོ་ཞིང་སླར་འོང་བ་དང་། སྒྱུ་འཕྲུལ་ལ་སོགས་པའི་ཆོ་འཕྲུལ་སྟོན་པའོ། །
ས་ལ་གནས་པའི་རིགས་འཛིན་ནི། སངས་རྒྱས་ཀྱི་ཞིང་ཁམས་བྱེ་བ་སྟོང་ཞིང་
སྤྲུལ་པ་བྱེ་བ་འགྱེད་པ་དང་། ཟག་པ་མེད་པའི་ཀུན་ཏུ་བཟང་པོའི་སྤྱོད་པ་

〔701〕 I1PD958880701.jpg
རྫོགས་པར་བྱེད་པའོ། །དེ་དག་ནི་བྱང་ཆུབ་སེམས་དཔའ་སེམས་དཔའ་ཆེན་པོ་
ཉིད་ཅེས་བྱ་ཡིས་ཀྱང་། ནང་གསང་སྔགས་ཀྱི་སྒོ་ནས་འགྲུབ་པས་ནི་རིག་
འཛིན་ཞེས་བྱའོ། །ལྷུན་གྱིས་གྲུབ་པའི་རིགས་འཛིན་ནི་དེ་བཞིན་གཤེགས་པ་
དཔལ་ཀུན་ཏུ་བཟང་པོ་ཉིད་དོ། །ཡང་དེ་ལྟ་བུའི་མོས་པ་སྤྱོད་པ་དང་། སར་
ཆུད་པ་དང་། ས་ལ་གནས་པ་དེ་དག་གི་སྐྱེ་བ་ནི་ཇི་ལྟ་བུ་ལེན་ཞེ་ན། མི་དང་
ལྷ་དང་ཚངས་པ་ཡི། །སྐྱེ་བ་རྣམ་དག་འཛིན་མོད་ཀྱི། །ཞེས་བྱ་བ་གསུངས་ཏེ།
མིའི་སྐྱེ་བ་རྣམ་པར་དག་པ་རྒྱལ་རིགས་དང་། བྲམ་ཟེ་དང་ཁྱིམ་བདག་གི་སྐྱེ་བ་
རྣམ་པར་དག་པ་འཛིན་ཅིང་། གསང་སྔགས་རྡོ་རྗེ་ཐེག་པའི་སྒོ་ནས། དཔལ་
ཀུན་ཏུ་བཟང་པོའི་གོ་འཕང་ཐོབ་པར་བྱེད་པས། བྱང་ཆུབ་སེམས་དཔའི་ས་
རྣམས་དུས་གཅིག་དུ་མཉམ་པ་ཉིད་དུ་སྦྱོར་བར་མཛད་དེ། དེ་ནི་རྒྱལ་པོ་ཨིན་ཏྲ་
བོ་དྷི་འཁོར་དང་བཅས་པ་དང་། ཀུ་ཀུ་ཛ་ཨ་ཙརྱ་ཉིད་ལྟ་བུའི་འཁོར་ལོ་བསྒྱུར་
བའི་རྒྱལ་པོ་སྐྱེ་བ་རྣམ་པར་དག་པ་བཟུང་ནས། གསང་སྔགས་རྡོ་རྗེའི་ཐེག་པའི་
སྒོ་ནས། བྱང་ཆུབ་སེམས་དཔའི་ས་རྣམས་དུས་གཅིག་དུ་མཉམ་པ་ཉིད་དུ་སྦྱོར་
བར་མཛད་ཅིང་། དཔལ་ཀུན་ཏུ་བཟང་པོའི་གོ་འཕང་ཐོབ་པར་བྱེད་དོ། །དེ་
བཞིན་དུ་བརྒྱ་བྱིན་ལ་སོགས་པ་སྟེ། འདོད་པའི་ཁམས་དང་། ཚངས་པ་ལ་
སོགས་ཏེ་གཟུགས་ཁམས་ཀྱི་ལྷ་ཐམས་ཅད་ཀྱི་སྐྱེ་བ་རྣམ་པར་དག་པ་ཡང་འཛིན་
ཅིང་། གསང་སྔགས་རྡོ་རྗེ་ཐེག་པའི་སྒོ་ནས་བྱང་ཆུབ་སེམས་དཔའི་ས་རྣམས་
དུས་གཅིག་ལ་མཉམ་པ་ཉིད་དུ་སྦྱོར་བར་མཛད་ཅིང་། དཔལ་ཀུན་ཏུ་བཟང་
པོའི་གོ་འཕང་ཐོབ་པར་བྱེད་དོ། །འོ་ན་དེ་ལྟ་ན་ནི། བྱང་ཆུབ་སེམས་དཔའི་
ཉིད་ཀྱི་ལུས་སུ་མ་གྱུར་པས་ཁམས་གསུམ་ལས་མི་འདའ། མི་རྒལ་མི་འཕགས་
པའི་ཆོས་ཉིད་ཅན་དུ་མི་འགྱུར་རམ་ཞེ་ན། ལན་དུ། སྐྱེ་བ་རྣམ་དག་འཛིན་

〔702〕 I1PD958880702.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
མོད་ཀྱི། །ཁྱད་པར་ས་ལ་གནས་འགྱུར་ཡིན། །ཞེས་བྱ་བ་གསུངས་ཏེ། དེ་
ལྟ་བུའི་ལྷ་དང་མིའི་སྐྱེ་བ་རྣམ་པར་དག་པ་ནི་འཛིན་ཅིང་ལུས་ལ་བརྟེན་མོད་ཀྱི།
གནས་ཀྱི་ཁྱད་པར་ས་སྟེ། བྱང་ཆུབ་སེམས་དཔའི་ས་བཅུ་ཡང་དུས་གཅིག་ཏུ་
མཉམ་པར་སྦྱོར་བའི་ཁྱད་པར་ཅན་གྱིས་དེ་རིགས་འཛིན་གནས་པར་འགྱུར་བ་
ཡིན་ཞེས་བྱའོ། །ཡང་བརྒལ་བ། བྱང་ཆུབ་སེམས་དཔའི་ས་བཅུ་དུས་
གཅིག་ཏུ་རྫོགས་པ་དེ་ནི་དེ་ལྟར་མི་འགྱུར་ཞེས་བྱ་བའི་ལན་དུ། ཕ་རོལ་ཕྱིན་པ་
ཀུན་ཏུ་རྫོགས་ཞེས་བྱ་བ་གསུངས་ཏེ། འཁོར་གསུམ་ཡོངས་སུ་དག་པ་ཞེས་བྱ་
བའི་སྦྱིན་པའི་ཕ་རོལ་ཏུ་ཕྱིན་པ་དང་། གདུང་བ་མེད་པའི་ཚུལ་ཁྲིམས་ཀྱི་ཕ་
རོལ་ཏུ་ཕྱིན་པ་རྣམས་དང་། ཡོངས་སུ་འཁྲུག་པ་མེད་པའི་བཟོད་པའི་ཕ་རོལ་ཏུ་
ཕྱིན་པ་རྣམས་དང་། ལེ་ལོའི་གཡེང་བ་དང་བྲལ་བ་བརྩོན་འགྲུས་ཀྱི་ཕ་རོལ་ཏུ་
ཕྱིན་པ་རྣམས་དང་། རོ་མྱོང་བ་མེད་པའི་བསམ་གཏན་གྱི་ཕ་རོལ་ཏུ་ཕྱིན་པ་
རྣམས་དང་། འཆལ་བའི་ཤེས་རབ་དང་བྲལ་བའི་ཤེས་རབ་ཀྱི་ཕ་རོལ་ཏུ་ཕྱིན་པ་
རྣམས་དང་། ཉེས་པ་བསལ་བའི་ཐབས་དང་། ལས་དང་ཉོན་མོངས་པ་
བཟློག་པའི་སྟོབས་དང་། རང་དང་གཞན་གྱི་དོན་གྱི་སྨོན་ལམ་དང་། རྣམ་
པར་མི་རྟོག་པ་ལ་སོགས་པའི་ཡེ་ཤེས་རྣམ་གསུམ་དུ་སྦྱོར་ཞིང་། ཕ་རོལ་ཏུ་ཕྱིན་
པ་དེ་དག་ཀུན་ཀྱང་། མཉམ་པ་ཉིད་དུས་གཅིག་རྫོགས་པར་བྱེད་པའོ། །དེར་
ཡང་མ་ཟད་དེ། གསང་བའི་དཀྱིལ་འཁོར་དུ་ཕྱིན་པ་གཞིའི་དུས་སུ་བྱང་ཆུབ་
སེམས་ཀྱི་སྦྱིན་པའི་ཆར་ཆེན་པོ་དང་། ཡབ་ཡུམ་ཐབས་དང་ཤེས་རབ་ཀྱི་ཕ་རོལ་
ཏུ་ཕྱིན་པ་དེ་ལྡན་པར་གནས་པ་དང་། འཁོར་བའི་རྒྱུ་དང་འབྲས་བུ་རྣམ་
པར་གྲོལ་བའི་རྒྱུ་འབྲས་དུས་གཅིག་ཏུ་མཉམ་པར་སྦྱོར་བའི་ཐབས་མཁས་པ་དང་།
ཉོན་མོངས་པ་ཟིལ་གྱིས་གནོན་པའི་སྟོབས་དང་། བྱང་ཆུབ་ཀྱི་སྙིང་པོ་ལ་གནས་

〔703〕 I1PD958880703.jpg
པའི་སྨོན་ལམ་དང་། འཁོར་བ་དང་མྱ་ངན་ལས་འདས་པ་དབྱེར་མེད་པའི་
དཔལ་ཀུན་ཏུ་བཟང་པོའི་ཡེ་ཤེས་ལ་སོགས་པ་དེ་དག །ད་ལྟ་ཉིད་ནས་རྒྱུ་དང་
འབྲས་བུ་དབྱེར་མེད་པར་མཉམ་པར་སྦྱོར་བ་ཡིན་ཏེ། འབྲས་བུ་ས་དང་པོ་ནས་
ས་བཅུ་པའི་བར་དུ། རྒྱུ་དང་འབྲས་བུ་ཀུན་དུས་གཅིག་ཏུ་ལྷུན་གྱིས་གྲུབ་ཅིང་
རྫོགས་པ་ཡིན་ནོ། །ཅིའི་ཕྱིར་ན། སྟོང་པ་ཆེན་པོའི་ཡེ་ཤེས་ཀྱིས། འཁོར་བ་
དང་མྱ་ངན་ལས་འདས་པ་དང་། རྒྱུ་དང་འབྲས་བུར་བཅས་པའི་ཆོས་ཐམས་
ཅད་སྟོང་པ་ཉིད་ཀྱི་ཆོས་ཉིད་དུ་སྦྱོར་བའི་ཕྱིར་ཏེ། དེའི་ཕྱིར་ཡང་གསུངས་པ།
ཕ་རོལ་ཕྱིན་བཅུ་རྫོགས་པ་སྟེ། །ས་བཅུ་རིམས་ཀྱིས་བཀོད་པ་ལ། །མཉམ་
ཉིད་རིག་པའི་རྡོ་རྗེ་ཡིས། །ས་རྣམས་མཉམ་པ་ཉིད་དུ་སྦྱོར་ཞེས་བྱ་བ་གསུངས་
པའི་ཕྱིར་རོ། །དེར་ཡང་མ་ཟད་དེ། སངས་རྒྱས་ཀྱི་ས་ཀུན་ཏུ་འོད་དང་།
པདྨ་སྤྱན་དང་། ཡི་གེ་འཁོར་ལོ་ཚོགས་ཆེན་གྱིས་རྣམས་ཀྱང་། རྣལ་འབྱོར་པ་
དེའི་རིག་པའི་ཡེ་ཤེས་ལ་ཚང་ཞིང་རྫོགས་པའི་ཕྱིར་ཡང་གསུངས་པ། ཐབས་
དང་ཤེས་རབ་ཐབས་ཀྱི་མཆོག །ཤེས་རབ་མཆོག་གི་མཆོག་གྱུར་པ། །སའི་
ཁྱད་པར་བཅུ་དང་གསུམ། །རྒྱུ་འབྲས་ཁྱད་པར་ལྷུན་གྱིས་རྫོགས་ཞེས་བྱ་བ་
གསུངས་ཏེ། ཐབས་དང་ཤེས་རབ་ཀྱི་ས་ནི་ཀུན་ཏུ་འོད་ཀྱི་ས་ཡིན་ཏེ། ས་
བཅུ་མཐར་ཕྱིན་ནས་བཅུ་གཅིག་ཀུན་ཏུ་འོད་ཀྱི་ཆོས་སྐུ་ཐོབ་ནས། ཐབས་དང་
ཤེས་རབ་རྣམ་པར་དག་པའི་དབྱིངས་དང་ཡེ་ཤེས་ཡིན་ལ། དབྱིངས་དང་ཡེ་་་་་
ཤེས་ནི་གཉིས་སུ་མེད་པ་ཆོས་ཀྱི་སྐུ་ཡིན་པའི་ཕྱིར་ཏེ། དེ་ལྟ་བུའི་བདག་གི་དོན་
ཕུན་སུམ་ཚོགས་པའི་དེའི་རྒྱུ་དང་འབྲས་བུའི་ངོ་བོ་ཡང་། རྣལ་འབྱོར་པ་དེའི་
རིག་པའི་ཡེ་ཤེས་ལ་ལྷུན་གྱིས་གྲུབ་ཅིང་རྫོགས་སོ་ཞེས་བྱའོ། །ཅིའི་ཕྱིར་ཀུན་ཏུ་་
འོད་ཅེ་ན། དཔེར་ན་འཛམ་བུ་གླིང་དུ་ཉི་མ་ཤར་ན། ཡུལ་ཁམས་བསྒྱུར་ནས་

〔704〕 I1PD958880704.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཤར་བ་མ་ཡིན་ཏེ། འཛམ་བུ་གླིང་དུ་ལྷན་ཅིག་ཏུ་ལྷག་གིས་ཤར་བ་དང་འདྲ་བར།
ས་བཅུ་གཅིག་ཀུན་ཏུ་འོད་དུ་ཆོས་ཀྱི་སྐུ་མཚན་མ་མེད་པར་ལྷག་གིས་མཐོང་བ་དེ་
ཡང་། ཤེས་པ་དང་ཤེས་བྱ་ཐམས་ཅད་ནམ་མཁའི་དབྱིངས་བཞིན་དུ་དུས་་་
གཅིག་ཏུ་ལྷག་གིས་མཐོང་བ་ཡིན་པའི་ཕྱིར་ཀུན་ཏུ་འོད་ཅེས་བྱའོ། །ཐབས་ཀྱི་་་
མཆོག་ཅེས་བྱ་བ་ནི། མ་ཆགས་པདྨ་སྤྱན་གྱི་ས་སྟེ། ས་བཅུ་གཅིག་ཏུ་ཆོས་ཀྱི་
སྐུ་མཚན་མ་མེད་པ་ཐོབ་ནས། སླར་ཡེ་ཤེས་ཀྱི་ཐུགས་རྗེ་ཆེན་པོས་འགྲོ་བའི་རྒྱུད་
གཟིགས་ཤིང་། པདྨ་དང་ཆོས་མཐུན་པའི་ཚུལ་དུ་གནས་པ་ལ་བྱ་སྟེ། དེ་དག་
ཀྱང་རྣལ་འབྱོར་པ་དེའི་རིག་པའི་ཡེ་ཤེས་ལ། རྒྱུ་དང་འབྲས་བུ་དབྱེར་མེད་པར་
དུས་གཅིག་ཏུ་ལྷུན་གྱིས་གྲུབ་ཅིང་རྫོགས་སོ་ཞེས་བྱའོ། །ཤེས་རབ་མཆོག་གི་ཡང་
མཆོག་ཏུ་གྱུར་པ་ནི། ཡི་གེ་འཁོར་ལོ་ཚོགས་ཆེན་གྱི་ས་སྟེ། ས་བཅུ་གཉིས་་
པའི་ཡེ་ཤེས་ཀྱི་ཐུགས་རྗེ་ཆེན་པོའི་རྒྱུད་ལས་བྱུང་བའོ། །འགྲོ་བ་འདུལ་བའི་་་
དཀྱིལ་འཁོར་གྱི་ངོ་བོ་རྣམ་པར་དག་པའི་ཡེ་ཤེས་ཀྱི་དཀྱིལ་འཁོར་ལས། མངོན་
པར་རྫོགས་པར་སངས་རྒྱས་པའི་རྒྱལ་བ་ཞི་ཁྲོའི་དཀྱིལ་འཁོར་ཉིད་དེ། ཡི་གེས་་
མཚོན་པའི་ཕྱིར་རོ། །དེ་ལས་བཅུ་གསུམ་པའི་རྒྱུ་དང་འབྲས་བུ་དེ་དག་ཀྱང་།
རྣལ་འབྱོར་པ་དེའི་རིག་པའི་ཡེ་ཤེས་ལས་དབྱེར་མེད་ཅིང་ལྷུན་གྱིས་གྲུབ་པར་
རྫོགས་སོ་ཞེས་བྱའོ། །དེ་ལྟ་བས་ན་བྱང་ཆུབ་སེམས་དཔའི་ས་བཅུ་དང་། དེ་
བཞིན་གཤེགས་པའི་ས་གསུམ་གྱི་རྒྱུ་དང་འབྲས་བུའི་ཁྱད་པར་མང་པོ་ཐམས་ཅད་
ཀུན་ཀྱང་། རྣལ་འབྱོར་པ་དེའི་རིག་པའི་ཡེ་ཤེས་ཀྱི་དཀྱིལ་འཁོར་ལ་རྒྱུ་དང་
འབྲས་བུ་དབྱེར་མེད་པར་ལྷུན་གྱིས་གྲུབ་ཅིང་རྫོགས་སོ་ཞེས་བྱའོ། །ཅིའི་ཕྱིར་
ཞེ་ན། ཁྱད་པར་ས་ལ་གནས་འགྱུར་ཡིན་ཞེས་བྱ་སྟེ། ས་བཅུ་དང་གསུམ་ལ་
སོགས་པ་ཐམས་ཅད་འདུས་པའི་སྙིང་པོ་ཡེ་ཤེས་ཐམས་ཅད་ཀྱི་ངོ་བོ་བདག་ཉིད་དེ་

〔705〕 I1PD958880705.jpg
ལ་རྣལ་འབྱོར་པ་དེ་གནས་པའི་ཕྱིར་རོ། །གཞན་དག་ན་རེ་བྱང་ཆུབ་སེམས་
དཔའི་ས་བཅུ་དང་སངས་རྒྱས་ཀྱི་ས་གསུམ་ལ་སོགས་པའི་རྒྱུ་དང་འབྲས་བུའི་ཁྱད་
པར་ཀུན་འདུས་ཤིང་འདི་ཉིད་དུ་ལྷུན་གྱིས་རྫོགས་པར་བྱ་བ་བཏུབ་བམ་ཞེ་ན།
ལན་དུ། མཁའ་དཀྱིལ་དང་བའི་དབྱིངས་ཉིད་ལ། །ཡེ་ཤེས་རྒྱལ་པོ་སྟོངས་
དཔྱལ་སྒོམ། །རྒྱལ་བའི་དཀྱིལ་འཁོར་ཐམས་ཅད་ཀུན། །མ་ལུས་པར་ནི་
བསྒོམས་པར་འགྱུར་ཞེས་བྱ་བ་གསུངས་ཏེ། མཁའ་དབྱིངས་ཆོས་ཀྱི་འབྱུང་
གནས་ཤིན་ཏུ་དཀར་ལ་འཚེར་བ་ཟུར་གསུམ་པའི་ནང་དུ། ཉི་ཟླའི་གདན་ལ་
བདག་དཔལ་ཀུན་ཏུ་བཟང་པོ་ཡབ་ཡུམ་ཐབས་ཤེས་རབ་ལྡན་པར་བསྒོམས་ན།
ཕྱོགས་བཅུ་དང་དུས་བཞིའི་རྒྱལ་བའི་དཀྱིལ་འཁོར་མ་ལུས་པར་ཐམས་ཅད་
བསྒོམས་པ་ཡིན་ཞེས་བྱའོ། །ཅིའི་ཕྱིར་ཞེ་ན། རྡོ་རྗེ་སེམས་དཔའ་དུས་གསུམ་
གྱི་སངས་རྒྱས་ཐམས་ཅད་ཀྱི་རང་བཞིན་ཡིན་པའི་ཕྱིར་རོ། །དཔེ་དོན་དེ་
དང་འདྲ་བར་རྣལ་འབྱོར་པ་ཤེས་རབ་མཆོག་དང་ལྡན་པས་ཀྱང་། སའི་ཁྱད་
པར་དེ་དག་རྒྱུའི་དུས་སུ་འབྲས་བུ་ལྷུན་གྱིས་གྲུབ་ཅིང་རྫོགས་པར་བྱར་རུང་བ་སྟེ།
ཐམས་ཅད་སེམས་ཀྱི་ཁྱད་པར་ཡིན་དང་། སེམས་གཉིས་སུ་མེད་པའི་བྱང་ཆུབ་
ཆེན་པོའི་ ངོ་བོར་སངས་རྒྱས་ཏེ། ཁྱད་པར་གྱི་ས་ཐམས་ཅད་ལ་གནས་པ་ཡིན་
ནོ་ཞེས་བྱའོ། །དཔེ་ཅི་འདྲ་ཞེ་ན། སྐྱེ་བུ་རྩལ་དང་ལྡན་པའི་རལ་གྲིས་ལོ་
འདབ་ལ་སོགས་པའི་རྫས་མང་པོ་དུས་གཅིག་ཏུ་གཅོད་པ་དང་འདྲའོ། །དེ་བས་
ན་ཐམས་ཅད་སེམས་ཀྱི་ཁྱད་པར་བས། དུས་བཞི་ཕྱོགས་བཅུ་གང་ནས་ཀྱང་།
རྫོགས་པའི་སངས་རྒྱས་དེ་དག་བཙལ་བ་ནི། རྙེད་པར་མི་འགྱུར་ཏེ། བདག་
གི་སེམས་ཉིད་རྫོགས་པའི་སངས་རྒྱས་ཀྱི་ངོ་བོ་བས། སངས་རྒྱས་གཞན་དུ་མ་་་་
ཚོལ་ཅིག་ཅེས་བྱའོ། །ཅིའི་ཕྱིར་ཞེ་ན། དཀྱིལ་འཁོར་ཀུན་ཏུ་རབ་སྦྱོར་བས། །

〔706〕 I1PD958880706.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེར་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དཀྱིལ་འཁོར་ཐམས་ཅད་འགྲུབ་པར་འགྱུར། །ཞེས་བྱ་བ་གསུངས་ཏེ། བདག་
གིས་སེམས་བྱང་ཆུབ་ཆེན་པོའི་ངོ་བོ་ཆོས་ཉིད་བྱང་ཆུབ་སེམས་ལ་སོགས་པའི།
དཀྱིལ་འཁོར་ཀུན་རབ་ཏུ་སྦྱོར་བར་གྱུར་ན། ཕྱོགས་བཅུ་དང་དུས་བཞིའི་རྒྱལ་
བའི༑ དཀྱིལ་འཁོར་ཐམས་ཅད་ཀྱང་། འགྲུབ་པར་འགྱུར་ན་ཞེས་བྱའོ། །
དེ་ལྟར་སེམས་ཉིད་ཆོས་ཉིད་བྱང་ཆུབ་སེམས་ཀྱི་དཀྱིལ་འཁོར་ཀུན་ཏུ་རབ་ཏུ་
འབྱོར་ན། ཀྲི་ཡོག་གི་ཆོ་ག་ལྷག་ཅིང་མ་ཚང་ན་ཉེས་པར་འགྱུར་གྱི་འདིར་ནི་
ཆོ་ག་ལྷག་ཅིང་མ་ཚང་ན་ཉེས་པ་མེད་ཅེས་བྱའོ། །དཔལ་གསང་བའི་སྙིང་པོ་
དེ་ཁོ་ན་ཉིད་ངེས་པ་ལས། ཚོགས་ཀྱི་དཀྱིལ་འཁོར་གྱིས་དཔལ་ཀུན་ཏུ་བཟང་
པོའི་གོ་འཕང་མི་གནས་པ་མྱ་ངན་ལས་འདས་པ་བསྒྲུབ་པའི་ལེའུ་སྟེ། བཅུ་
གཉིས་པའོ།། །།
རྡོ་རྗེ་སེམས་དཔའ་སྒྱུ་འཕྲུལ་དྲ་བ་འདིའི་མཚན་ནི་ཅི་ཞེ་ན། དཔལ་
གསང་བའི་སྙིང་པོ་ཞེས་བྱའོ། །ཞེས་བྱ་བ་གསུངས་པ་དེ་ཡང་། གྱི་ན་ཙམ་
མམ་སྒྲ་བརྙན་ལྟ་བུ་མ་ཡིན་ནམ། ཇི་ལྟ་བུ་ཞིག་ལ་བྱ་ཞེ་ན། དེའི་དོན་བསྟན་
པར་བྱ་བའི་ཕྱིར། དེ་བཞིན་གཤེགས་པ་ཕྱོགས་བཅུ་དུས་བཞིའི་སྐུ་གསུང་ཐུགས་
རྡོ་རྗེ་དཀྱིལ་འཁོར་ཐམས་ཅད་གཅིག་ཏུ་འདུས་ནས་ཞེས་བྱ་བ་ལ་སོགས་པས།
བཅུ་གསུམ་པ་མན་ངག་ཤིན་ཏུ་གསང་བའི་སྙིང་པོ་གསུངས་ཏེ། ཕྱོགས་བཅུ་
དང་དུས་བཞིས་བསྡུས་པའི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་
རྡོ་རྗེ་དཀྱིལ་འཁོར་ཐམས་ཅད། དཔལ་ཀུན་ཏུ་བཟང་པོའི་སྐུ་གསུང་ཐུགས་རྡོ་
རྗེ་ལ་གཅིག་ཏུ་འདུ་བར་མཛད་པ་སྟེ། དེ་ནི་ཉི་མའམ། ཟེར་བཞིན་དུའམ།
མཚོ་ཆེན་པོ་མ་དྲོས་པ་ལ་ཆུ་ཀླུང་ཐམས་ཅད་འབབ་ཅིང་འདུ་བའི་ཚུལ་ལོ་ཞེས་བྱའོ། །

〔707〕 I1PD958880707.jpg
ཡོན་ཏན་གྱི་མཚན་གྱི་སྒོ་ནས་ནི། དགྱེས་པ་ཆེན་པོ་ཞེས་བྱ་སྟེ། སྡུག་བསྔལ་
ཟུག་རྔུའི་སྐྱོན་དང་བྲལ་ཞིང་། ཆོས་ཉིད་བྱང་ཆུབ་སེམས་ཀྱི་ངང་ལ་འདུས་
པའི་མི་གཡོ་བའི་ཏིང་ངེ་འཛིན་གྱིས་བཞུགས་པའི་ཕྱིར་རོ། །པོས་ཞེས་བྱ་བའི་
ཚིག་གི་སྒོ་ནས་ནི་ལྷག་མ་དང་བཅས་པ་སྟེ་ཅི་ཞེ་ན། ཆོས་ཐམས་ཅད་ཡེ་ནས་
རྫོགས་པ་ཆེན་པོ་ལྷུན་གྱིས་གྲུབ་པའི་དམ་ཚིག་ཤིན་ཏུ་གསང་བའི་སྙིང་པོ་སྤྲིན་
བཀོད་པའི་ཏིང་ངེ་འཛིན་ལ་སྙོམས་པར་ཞུགས་ནས་ཆེད་དུ་བརྗོད་པ་འདི་བརྗོད་
དོ༑ །ཞེས་བྱ་བ་གསུངས་ཏེ། དེ་ལ་ཆོས་ཐམས་ཅད་ཅེས་པ་ནི། འཁོར་བ་
དང་མྱ་ངན་ལས་འདས་པ་དབྱེར་མེད་པའི་ཆོས་ཇི་སྙེད་པའོ། །དེ་ཅི་ལྟར་དབྱེར་
མེད་ཅེ་ན། ཡེ་ནས་རྫོགས་པ་ཆེན་པོ་ལྷུན་གྱིས་གྲུབ་པ་ཞེས་ཏེ། ཆོས་ཉིད་
བྱང་ཆུབ་སེམས་ཀྱི་དཀྱིལ་འཁོར་དང་། རང་བཞིན་རྫོགས་པ་ཆེན་པོའི་དཀྱིལ་
འཁོར་དང་། ཡེ་ཤེས་ལྷུན་གྱིས་གྲུབ་པའི་དཀྱིལ་འཁོར་གསུམ་དུ་དབྱེར་མེད་
པར་གནས་སོ་ཞེས་བྱ་བའི་དོན་ཏོ། །དེ་ཡང་ཅི་ལྟར་དབྱེར་མེད་ཅེ་ན། ཆོས་
ཉིད་བྱང་ཆུབ་སེམས་ཀྱི་དཀྱིལ་འཁོར་ལས་ནི། རང་བཞིན་རྫོགས་པ་ཆེན་པོའི་
དཀྱིལ་འཁོར་འབྱུང་ལ། རང་བཞིན་རྫོགས་པ་ཆེན་པོའི་དཀྱིལ་འཁོར་ནི་ཡེ་ཤེས་
ལྷུན་གྱིས་གྲུབ་པའི་དཀྱིལ་འཁོར་དང་དབྱེར་མེད་པར་གནས་ཏེ། སེམས་ཙམ་
པའི་རྣལ་འབྱོར་པ་ལྟར། ལྷུན་གྱིས་གྲུབ་པའི་དཀྱིལ་འཁོར་སྤྱན་དྲངས་ནས་
བཟོད་དབྱེར་མེད་པར་གནས་པ་ལྟ་བུ་ནི་མ་ཡིན་ནོ་ཞེས་བྱའོ། །དེ་ལྟ་བུའི་ལྷུན་
གྱིས་གྲུབ་པའི་དཀྱིལ་འཁོར་དེ་དག་གི་དམ་ཚིག་ཡིན་པས། དམ་ཚིག་ཅེས་བྱའོ།།
ཆོས་ཉིད་བྱང་ཆུབ་སེམས་ཀྱི་དཀྱིལ་འཁོར་དང་། རང་བཞིན་རྫོགས་པ་ཆེན་
པོའི་སྒོ་ནས་རྟོགས་པར་དཀའ་ཞིང་། གསང་བ་བྱང་ཆུབ་སེམས་ཀྱི་དཀྱིལ་
འཁོར་གྱི་སྒོ་ནས་རྟོག་གེ་པའི་སྤྱོད་ཡུལ་དུ་གྱུར་པ་མ་ཡིན་པས། ཤིན་ཏུ་གསང་

〔708〕 I1PD958880708.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། يالام
བ་ཞེས་བྱའོ། །འབྱུང་བའི་རྒྱུར་གྱུར་པ་དང་། ཡེ་ཤེས་ཀྱི་བདག་ཉིད་དུ་
གྱུར་པས་སྙིང་པོ་ཞེས་བྱའོ། །དེ་ལ་ཆོས་ཉིད་བྱང་ཆུབ་སེམས་ཀྱི་སྒོ་ནས།
གསང་བ་དང་སྙིང་པོར་བརྗོད་པ་ནི། རྒྱུད་འདིའི་སྤྱི་དོན་དུ་ཤེས་པར་བྱ་སྟེ།
གསང་བ་ནི་ཆོས་ཉིད་དང་ཆོས་ཅན་ཡེ་ནས་མཉམ་པ་ཉིད་ཆོས་ཀྱི་དབྱིངས་དེ་ནི་་
རྒྱལ་བ་ཐམས་ཅད་བསྐྱེད་པའི་མཁའི་དབྱིངས་ཡིན་ནོ། །ཞེས་བྱའོ་གསང་བ་
དེའི་སྙིང་པོ་ནི་ཡེ་ནས་མཉམ་པ་ཉིད་གསང་བའི་མཁའ་དབྱིངས་དེ་ལས་མི་ཞན་་་་
པའི་ཡེ་ཤེས་ལ། སྙིང་པོ་ཞེས་བྱ་སྟེ། དེ་ལྟར་རྒྱུད་ཕྱི་མ་ལས་ཀྱང་གསུངས་ཏེ།
ཡེ་ནས་མཉམ་ཉིད་གསང་བའི་དཀྱིལ་འཁོར་དབྱིངས། །དབྱིངས་ལས་མི་གཞན་
ཡེ་ཤེས་ཐིག་ལེའི་ངང་། །ཞེས་བྱ་བ་གསུངས་སོ། །དེ་ཡང་ཡབ་ཡུམ་ཐབས་དང་
ཤེས་རབ་གཉིས་སུ་མེད་པ་ལས་བྱུང་ངོ་། །ཞེས་གསུངས་ན། འདིའི་ཐབས་་་
དང་ཤེས་རབ་ཀྱི་དོན་ཇི་ལྟར་བལྟ་བར་བྱ་བ་ཡིན་ཞེ་ན། དེ་ནི་ཡེ་ཤེས་ཡབ་ཀྱི་ངོ་
བོ་དང་། དབྱིངས་ཡུམ་གྱི་བདག་ཉིད་ཀྱིས་འགྲོ་བའི་དོན་གྱི་བྱ་བ་བྱེད་ན་ཡང་།
དེ་ཉིད་གཟུགས་བརྙན་དང་སྒྱུ་མའི་ཚུལ་དུ་བྱ་བ་བྱེད་དོ་ཞེས་བྱའོ། །མ་ཧཱ་ཡོ་་་
གའི་ལྷག་པའི་བྱང་ཆུབ་སེམས་ཀྱི་ཉི་ཟླ་ལས་ཡིག་འབྲུ་འབྱུང་བ་ཇི་ལྟར་བལྟ་བར་་
བྱ་བ་ཡིན་ཞེ་ན། དེ་ནི་ལྷུན་གྱིས་གྲུབ་པའི་དཀྱིལ་འཁོར་ཐམས་ཅད་ཡིག་འབྲུའི་
ངོ་བོ་ཞེས་བྱའོ། །རང་བཞིན་གྱིས་་དུས་སུ་དབང་པོ་དང་ཡུལ་དང་ཐབས་དང་
ཤེས་རབ་ཏུ་གནས་ལ། མ་ཧཱ་ཡོ་གའི་གསང་བའི་དུས་སུ། ཡབ་ཡུམ་ཐབས་་་
དང་ཤེས་རབ་ཀྱི་ཚུལ་དུ་བཞུགས་ན། ཆོས་ཉིད་བྱང་ཆུབ་སེམས་ཀྱི་དཀྱིལ་
འཁོར་གྱི་དུས་སུ་ཇི་ལྟར་བལྟ་བར་བྱ་བ་ཡིན་ཞེ་ན། ཐབས་གང་ཡིན་པ་ཤེས་
རབ་ལ། ཤེས་རབ་གང་ཡིན་པ་ཡང་ཐབས་ཀྱི་ངོ་བོ་སྟེ། དེ་གཉིས་དབྱེར་མེད་
པར་མཉམ་པར་གནས་པ་ལ་བྱ་སྟེ། དེ་ལྟར་ཡང་གསུངས་པ། དབྱིངས་དང་

〔709〕 I1PD958880709.jpg
ཡེ་ཤེས་སྒྱུ་མ་གཟུགས་བརྙན་ཚུལ། །བྱ་བྱེད་ཉིད་ནི་བྱ་བྱེད་མེད་པའི་ངང་། །
འཕྲུལ་ཆེན་བཞི་བཅུ་རྩ་ལྔ་ཡེ་ཤེས་དོན། །དཀྱིལ་འཁོར་བསམ་ཡས་ཐམས་ཅད་
ལྷུན་གྲུབ་ཅིང་། །།ཐབས་དང་ཤེས་རབ་གཉིས་མེད་མཉམ་པར་གནས་ཞེས་
གསུངས་སོ། །དེ་དག་ནི་ཤིན་ཏུ་གསང་བའི་སྙིང་པོ་ཡུམ་གྱི་མཁའ་དང་།
སྙིང་པོ་ཐིག་ལེ་སྤྲིན་བཀོད་པའོ། །རང་བཞིན་རྫོགས་པ་ཆེན་པོའི་དཀྱིལ་འཁོར་
གསང་བའི་དཀྱིལ་འཁོར་གྱི་སྒོ་ནས། གསང་བ་ཡུམ་གྱི་མཁའ་དང་སྙིང་པོ་བྱང་
ཆུབ་སེམས་གཉིས་སུ་བརྗོད་པ་ནི། ཆོས་ཐམས་ཅད་ནམ་མཁའི་དབྱིངས་བཞིན་
དུ་འདུས་པར་བསྟན་པ་སྟེ། དེ་ལྟར་ཡང་གསུངས་པ། ཐམས་ཅད་ནམ་
མཁའི་མཚན་ཉིད་དེ། །སྣ་ཚོགས་འཇིག་རྟེན་ཁམས་གཡོ་དང་། །རྒྱལ་བ་
མངོན་བྱུང་ཐམས་ཅད་ཀུན། །ནམ་མཁའི་དབྱིངས་སུ་མ་གྱུར་པ། །དུས་བཞི་
ཕྱོགས་བཅུ་གང་ན་འང་མེད། །ཅེས་གསུངས་སོ། །གསང་བ་དེའི་སྙིང་པོར་
བརྗོད་པ་ནི། ཀུན་གཞི་བྱང་ཆུབ་སེམས་སྐྱེ་འགག་མེད་པའི་ངོ་བོ་ལ་ཤེས་པར་བྱ་
སྟེ༑ དེ་ལྟར་ཡང་གསུངས་པ། མ་བཅོས་རྒྱུན་གྱི་སྐད་ཅིག་མ། །ཡོན་ཏན་
མཆོག་གི་གནས་ཡིན་ཏེ། །དེ་ཡིས་མ་བྱས་གང་ཡང་མེད། །སེམས་ཀྱི་རང་
བཞིན་དེ་ལ་ནི། །དུས་གསུམ་རྒྱལ་བ་དགྲར་ལངས་ཀྱང་། །དེ་ལ་གསད་ཅིང་
གཟུང་དུ་མེད། །སྐྱེ་འགག་གནས་འཇིག་འགྲོ་འོང་ལྔ། །ཡེ་ཤེས་ཆེན་པོ་ལྔ་
ཉིད་དེ། །དེ་ནི་དོན་དམ་བྱང་ཆུབ་སེམས་ཞེས་གསུངས་སོ། །མ་ཧཱ་ཡོ་གའི་
ཡབ་ཡུམ་ཐབས་དང་ཤེས་རབ་གཉིས་སུ་གནས་པ་སྟེ། རང་བཞིན་རྫོགས་པ་
ཆེན་པོའི་གནས་སྐབས་འདིར། །ཇི་ལྟར་བལྟ་བར་བྱ་བ་ཡིན་ཞེ་ན། །རིགས་
པར་སྣང་བ་ཐམས་ཅད་ཡབ་ལྷའི་དཀྱིལ་འཁོར་ལ་དེ་ཉིད་རང་བཞིན་མེད་པར་
ཤེས་པ་ནི། ཤེས་རབ་ཡུམ་གྱི་བདག་ཉིད་དུ་ཤེས་པར་བྱ་བ་ཡིན་ཏེ། དེ་ལྟར་

〔710〕 I1PD958880710.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་ང་། 
ཡང་གསུངས་པ་ལེའུ་དང་པོ་ལ་བརྗོད་ཟིན་ཏོ། །དེ་དག་ནི་ཤིན་ཏུ་གསང་བའི་་
སྙིང་པོ། རང་བཞིན་རྫོགས་པ་ཆེན་པོའི་དཀྱིལ་འཁོར་གྱི་སྒོ་ནས། གསང་བ་
ཡུམ་གྱི་མཁའ་དང་སྙིང་པོ་བྱང་ཆུབ་ཀྱི་སེམས་ཐིག་ལེའི། སྤྲིན་བཀོད་པའོ། །
གསང་བ་བྱང་ཆུབ་སེམས་ཀྱི་དཀྱིལ་འཁོར་གྱི་སྒོ་ནས། གསང་བ་ཡུམ་གྱི་མཁའ་
དང་། སྙིང་པོ་བྱང་ཆུབ་སེམས་ཀྱི་དོན་བསྟན་པ་ནི། གསང་བ་ནི་ཡུམ་གྱི་་
མཁའ་ཆོས་ཀྱི་འབྱུང་གནས་ཡུམ་གྱི་པདྨ། །དེའི་སྙིང་པོ་ནི་པདྨ་དེའི་སྙིང་པོའོ། །
ས་བོན་བྱང་ཆུབ་ཀྱི་སེམས་ཉི་ཟླའི་དཀྱིལ་འཁོར་ཏེ། དེ་ལྟར་ཡང་གསུངས་པ།
ཡང་དག་དོན་གྱི་གསང་མཆོག་ནི། །བདེ་བ་ཐུགས་ཀྱི་དཀྱིལ་འཁོར་ལ། །ངེས་
པའི་དོན་ཆེན་བཞི་བཅུ་གཉིས། །ཡིད་བཞིན་རིན་ཆེན་གསལ་འབར་ཐིམ། །
ཞེས་གསུངས་སོ། །ལྷག་པའི་བྱང་ཆུབ་སེམས་ཀྱི་དཀྱིལ་འཁོར་དེ་ནི། སེམས་
ཙམ་གྱི་དབང་ཉེ་བར་བཟུང་སྟེ། ལྷུན་གྱིས་གྲུབ་པའི་དཀྱིལ་འཁོར་ལ་བསྟིམ་
ཞིང་། དབྱེར་མེད་པར་བྱའོ་ཞེས་གསུངས་པའི་ཕྱིར་ན། ཐམས་ཅད་མ་ལུས་
ཐིག་ལེའི་དབྱིངས་སྐུ་ལྔ་འོད་ཟེར་མང་པོ་ཀུན། ཐམས་ཅད་ཡུམ་གྱུར་དབྱིངས་་
སུ་ཐིམ་ཞེས་གསུངས་ཏེ། གསང་བ་བྱང་ཆུབ་སེམས་ཀྱི་དོན་དེ་ཉིད་ཡང་བསྟན་
པ༑ བྱང་ཆུབ་སེམས་ཀྱི་ཐིགས་པ་ནི། །ཀུན་ལ་ཁྱབ་ཅིང་མི་གནས་པ། །ཁ་
དོག་མ་ཡིན་དབྱིབས་མིན་ཏེ། །དབྱིངས་ཀྱི་བདེ་བ་ཆོས་ཀྱི་སྐུ་ཞེས་གསུངས་སོ། །
དེ་དག་གི་ཐབས་དང་ཤེས་རབ་ཀྱི་དོན་ནི། ཡབ་ཡུམ་ཐབས་དང་ཤེས་རབ་རོལ་
པའི་ངོ་བོ་སྟེ། དེ་དག་གི་དོན་ནི་འོག་ནས་འགྲེལ་ཏོ། །དེ་དག་ནི་ཤིན་
ཏུ་གསང་བའི་སྙིང་པོ་ལྷག་པའི་བྱང་ཆུབ་སེམས་ཀྱི་དཀྱིལ་འཁོར་གྱི་སྒོ་ནས།
གསང་བ་ཡུམ་གྱི་མཁའ་དང་། སྙིང་པོ་ཐིག་ལེའི་སྤྲིན་བཀོད་པའོ། །དེ་ལྟར་
གསང་བའི་སྙིང་པོའི་དཀྱིལ་འཁོར་དེ་གསུམ་ཡང་། དབྱིངས་སྐྱེ་བ་མེད་པའི་

〔711〕 I1PD958880711.jpg
ངང་ལས། དབྱིངས་ཀྱི་ངོ་བོ་ཐབས་ཡབ་ཀྱི་ངོ་བོར་བྱུང་ལ། ཐབས་ཀྱི་ཕྱག་རྒྱ་
ལས་མྱུ་གུ་དང་གྲིབ་མའི་ཚུལ་དུ་ཡུམ་གྱི་ཕྱག་རྒྱར་གསལ་ཞིང་། དེ་དབྱིངས་དང་
ཡེ་ཤེས་གཉིས་སུ་མེད་པ་ལས། བྱང་ཆུབ་སེམས་དཔའ་དང་སེམས་མའི་དཀྱིལ་་
འཁོར་འབྱུང་བ་ཡིན་ནོ་ཞེས་བྱ་སྟེ། དེ་ལྟར་ཡང་དཀྱིལ་འཁོར་གསུམ་གྱི་དོན་་་་་
བསྡུས་ཏེ་གསུངས་པ། དབྱིངས་ལས་དབྱིངས་བྱུང་ཐབས་ཀྱི་ཕྱག་རྒྱར་གསལ། །
ཐབས་ལས་དབྱིངས་བྱུང་ཡུམ་གྱི་ཕྱག་རྒྱར་འབྱུང་། །དབྱིངས་དང་དབྱིངས་ཀྱི་་
ཡེ་ཤེས་སྦྱོར་བས་ནི། །བྱང་ཆུབ་སེམས་ཚོགས་དཀྱིལ་འཁོར་བརྗོད་མི་ལང་ཞེས་
གསུངས་སོ། །དེ་ལྟར་དེ་ལྟ་བུའི་ཏིང་ངེ་འཛིན་ལ་སྙོམས་པར་ཞུགས་སོ། །
ཞེས་བྱ་བ་གསུངས་པ་ཡང་། ཆོས་ཐམས་ཅད་རྣམ་པ་ཐམས་ཅད་དུ་ཐུགས་སུ་
ཆུད་པའི། དེ་བཞིན་གཤེགས་པ་ཇི་བཞིན་པ་ཆོས་ལ་མངའ་བརྙེས་ཤིང་དབང་
བསྒྱུར་ བ་ལྟར། གདོད་ཏིང་ངེ་འཛིན་ལ་སྙོམས་པར་འཇུག་པའི་འཕྲིན་ལས་
ལྟ་མི་མཛད་ན་ཡང་། ཕྱི་རབས་ཀྱི་རྣལ་འབྱོར་པ་སྙོམ་ལས་ཅན་གྱི་དོན་དུ།
ཐུགས་བརྩེ་བ་ཆེན་པོ་དང་ལྡན་པའི་དེ་བཞིན་གཤེགས་པ་ཡང་། དེ་ལྟར་ཏིང་ངེ་
འཛིན་ལ་སྙོམས་པར་འཇུག་པར་མཛད་དོ་ཞེས་བྱའོ། །སྙོམས་པར་ཞུགས་པའི་
ཆེད་དུ་བརྗོད་པའི་མཛད་པའི་དེ་ཉིད་ཀྱང་གང་ཞེ་ན། དེ་དག་གི་ཕྱིར་ཡང་
གསུངས་པ། མ་རྟོགས་པ་དང་ལོག་པར་རྟོགས། །ཕྱོགས་རྟོགས་ཡང་དག་
ཉིད་མ་རྟོགས། །འདུལ་དགོངས་པ་དང་གསང་བ་དང་། །རང་བཞིན་གསང་
བའི་དོན་རྣམས་ནི། །ཡི་གེ་སྒྲས་བཏགས་མིང་ཚོགས་ལས། །བརྟེན་པའི་ཚིག་
གིས་རབ་མཚོན་ཏེ། །ཁོང་ནས་གབ་སྦས་དོན་འབྱིན་པ། །སྟོན་པ་རྡོ་རྗེའི་
ཐུགས་ལ་གནས། །ཞེས་བྱ་བ་གསུངས་ཏེ། ཐབས་གང་ཡང་མ་བྲལ་བའི་
འཇིག་རྟེན་པ་དང་། སྒྲོ་སྐུར་གྱི་མཐའ་ལ་གནས་པའི་མུ་སྟེགས་པ་ལ་སོགས་པའི་

〔712〕 I1PD958880712.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ལྟ་བ་ཐམས་ཅད་ཡང་། སྟོན་པ་པོ་དཔལ་རྡོ་རྗེ་སེམས་དཔའི་ཐུགས་ལ་གནས་
ཤིང་། དཔལ་རྡོ་རྗེ་སེམས་དཔའི་བྱིན་རླབས་ལས་འབྱུང་ཞིང་། ཡི་གེ་སྒྲས་
བཏགས་མིང་གི་ཚོགས་ལ་བརྟེན་པའི། ངག་གི་རིག་བྱེད་ཚིག་གི་སྒོ་ནས་མཚོན་
ཏེ༑ འཇིག་རྟེན་ན་གྲགས་པ་ཡིན་ནོ་ཞེས་བྱའོ། །དེ་ལ་མ་རྟོགས་པ་ཞེས་བྱ་
བ་ནི། མཐའ་གང་དང་ཡང་མ་བྲལ་བའི་འཇིག་རྟེན་པའོ། །ལོག་པར་རྟོགས་
པ་ཞེས་བྱ་བ་ནི། ཕྱིན་ཅི་ལོག་གི་ལྟ་བ་མཐའ་ཡས་པ་ཅན་ཡིན་ནོ། །ཉན་ཐོས་
ཀྱིས་ནི་གང་ཟག་ལ་བདག་མེད་པས། ཕྱོགས་ཙམ་རྟོགས་ཞེས་བྱའོ། །བྱང་
ཆུབ་སེམས་དཔའི་སྡེ་སྣོད་པས་ནི། ཡང་དག་པའི་སྔགས་ཀྱི་དེ་ཁོ་ན་ཉིད་མ་
རྟོགས་པ་སྟེ། དཔལ་གསང་བ་འདུས་པ་ལས་ཀྱང་། བྱང་ཆུབ་སེམས་དཔའ་
བྱམས་པས་སྡུས་པ་ལྟ་བུའོ། །ཀྲི་ཡས་ནི་ཁྲུས་དང་གཙང་སྦྲ་དང་། གཟའ་
དང་རྒྱུ་སྐར་དང་བྱེད་པ་བཟང་པོ་ལ་གནས་ཏེ། ལུས་ངག་གསུམ་རྣམ་པར་
དག་པར་བྱེད་པའོ། །ཡོ་གས་ནི་ཡུམ་ཡེ་ཤེས་ཀྱི་ཡུམ་ཙམ་དུ་དགོངས་པའོ། །
དམ་ཚིག་གི་ཕྱག་རྒྱ་ཡུམ་དུ་དགོངས་པ་སྟེ། ཅིའི་ཕྱིར་ཞེ་ན། དེ་ཁོ་ན་ཉིད་
འདུས་པ་ལས་ཀྱང་གསུངས་པ། མུ་སྟེགས་རྣམས་ལ་ཕན་དོན་དུ། །རི་མོའི་
ཕྱག་རྒྱ་ཚུལ་དུ་ནི། །སངས་རྒྱས་བཙུན་མོ་རབ་སྦ་བར། །ཤེས་ན་འགྲུབ་པར་
འགྱུར་རོ་ཞེས། །བཅོམ་ལྡན་དེ་བཞིན་གཤེགས་ཀྱི་གསུངས། །དམ་ཚིག་གི་
ཕྱག་རྒྱ་མ་ཡིན་པ། སྐུ་ཕྱག་རྒྱ་མ་བྱུང་བའི་ཕྱིར་རོ། །གསང་བ་ནི་མ་ཧཱ་ཡོ་
གའི་རྒྱུད་ཆེན་པོ་དང་། ཨ་ནུ་ཡོ་གའི་རྒྱུད་ཆེན་པོ་རྣམས་ཏེ། དེ་དག་ཀྱང་ཡི་
གེ་སྒྲས་བཏགས་མིང་ཚོགས་ལས། བརྟེན་པའི་ཚིག་གིས་རབ་མཚོན་ཏེ། འོ་
ན་རང་བཞིན་གྱིས་གསང་བའི་དོན་དེ་དངོས་གང་ལ་ཤེས་པར་བྱ་བ་ཡིན་ཞེ་ན།
དེའི་ཕྱིར་ཡང་གསུངས་པ། དཀྱིལ་འཁོར་ལྡན་པའི་དཀྱིལ་འཁོར་གྱིས། །

〔713〕 I1PD958880713.jpg
དཀྱིལ་འཁོར་ལ་ནི་དཀྱིལ་འཁོར་བསྒོམ། །ཞེས་བྱ་བ་གསུངས་ཏེ།ཆོས་ཉིད་
བྱང་ཆུབ་སེམས་ཀྱི། དཀྱིལ་འཁོར་དང་ལྡན་པའི་ཡབ་རང་བཞིན་རྫོགས་པའི་
ཆེན་པོའི་དཀྱིལ་འཁོར་གྱིས། ཡུམ་རང་བཞིན་རྫོགས་པ་ཆེན་པོའི་དཀྱིལ་འཁོར་
དུ་གནས་པ་དེ་ལ་ནི། རང་བཞིན་གྱི་དཀྱིལ་འཁོར་དང་། ཆོས་ཉིད་བྱང་ཆུབ་
སེམས་ཀྱི་དཀྱིལ་འཁོར་ཡེ་ནས་གནས་ཏེ། ཏིང་ངེ་འཛིན་གྱི་སྒོ་ནས་ཀྱང་།
བསྒོམ་པར་བྱའོ་ཞེས་པའོ། །དེ་ལྟར་རྒྱུད་ཕྱི་མ་ལས་ཀྱང་གསུངས་པ། ཨེ་མའོ་
རྡོ་རྗེ་ཕུང་པོའི་ཡན་ལག་ནི། །རྫོགས་པའི་སངས་རྒྱས་ལྔ་རུ་གྲགས། །སྐྱེ་
མཆེད་ཁམས་རྣམས་བཅོ་བརྒྱད་པོ། །བྱང་ཆུབ་སེམས་དཔའ་སེམས་མ་ཉིད་ཅེས་
བྱ་བ་གསུངས་པའི་ཕྱིར་རོ། །གསང་བ་བྱང་ཆུབ་སེམས་ཕྱག་རྒྱ་ཆེན་པོ་བཞི་དང་
ལྡན་པའི་སྒོ་ནས་ཀྱང་། གསང་བ་དང་སྙིང་པོར་བརྗོད་པ་ནི། གསང་བ་ནི་་
ཡུམ་ཀུན་ཏུ་བཟང་མོའི་བྷ་ག་ཨེ་གྲུ་གསུམ་ཆོས་ཀྱི་འབྱུང་གནས་ཡུམ་གྱི་པདྨ་ལ་བྱའོ།
སྙིང་པོ་ནི་པདྨ་དེའི་སྙིང་པོ་ན་ཟླ་བའི་དཀྱིལ་འཁོར་ཆུ་ཟླའི་ངོ་བོ་ཟླ་བ་ལྟར་དཀར་
ཞིང་དག་པའི་ཚུལ་དུ་གནས་པ་སྟེ། དེ་ལྟར་ཡང་གསུངས་པ། དཀྱིལ་འཁོར་
དཀྱིལ་འཁོར་ལས་བྱུང་བ། །ཐུགས་ཀྱི་དཀྱིལ་འཁོར་དཀྱིལ་འཁོར་མཆོག །
གསང་བ་དཀྱིལ་འཁོར་ཐིག་ལེ་དབྱིངས། །ཞེས་གསུངས་ཏེ། གསང་བ་བྱང་་
ཆུབ་སེམས་ཀྱི་དཀྱིལ་འཁོར་ཉི་ཟླ་དཀར་དམར་རང་བཞིན་རྫོགས་པ་ཆེན་པོའི་་་་་
དཀྱིལ་འཁོར་ལ་འབྱུང་བ་ནི། ཐུགས་ཀྱི་དཀྱིལ་འཁོར་ཅེས་བྱའོ། །ཅིའི་ཕྱིར་
ཞེ་ན། ཡབ་ཡུམ་གྱི་ཐུགས་ལས་བྱུང་ཞིང་། ཐུགས་གསང་བའི་གནས་སུ་བྱུང་
བས༑ ཐུགས་ཀྱི་དཀྱིལ་འཁོར་ཞེས་བྱའོ། །གཟུགས་བརྙན་གྱི་དཀྱིལ་འཁོར་
ལ་སོགས་པ་ཐམས་ཅད་ཀྱི་ཡང་། མཆོག་ཡིན་པས་དཀྱིལ་འཁོར་མཆོག་ཅེས་བྱའོ།
ཅིའི་ཕྱིར་ཞེ་ན། རང་བཞིན་རྫོགས་པ་ཆེན་པོའི་དཀྱིལ་འཁོར་བསྐྱེད་པའི་རྒྱུར་་

〔714〕 I1PD958880714.jpg
ལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
གྱུར་པའི་ཕྱིར་ཏེ། དཔེར་ན་ཕྱིའི་རྟེན་འབྲེལ་ལ་ས་བོན་དང་མྱུ་གུ་བཞིན་ནོ། །
ཅིའི་ཕྱིར་ཞེ་ན། གསང་བའི་དཀྱིལ་འཁོར་ཐིག་ལེ་དབྱིངས་ཞེས་བྱ་བ་གསུངས་ཏེ།
གསང་བ་ཡུམ་གྱི་མཁའ་ན་བྱང་ཆུབ་ཀྱི་སེམས་དཀར་དམར་ཉི་ཟླའི་དཀྱིལ་འཁོར་
ནི༑ དཀྱིལ་འཁོར་ཐམས་ཅད་འབྱུང་བའི་རྒྱུ་དང་། རྩ་བའམ་སྙིང་པོ་ཡིན་་
པའི་ཕྱིར། དབྱིངས་ཞེས་བྱའོ། །ཇི་ལྟར་དབྱིངས་ཞེས་བྱ་བ་ཞེ་ན། དེའི་་་་་
ཕྱིར་ཡང་གསུངས་པ། འབྱུང་བ་ཤེས་རབ་རིགས་ཀྱི་ཡུམ། །ཆེན་པོ་རིགས་ཀྱི་དེ་
བཞིན་ཏེ། །བྱང་ཆུབ་སེམས་ནི་རྡོ་རྗེའི་ཚོགས། །དབང་པོ་ཡུལ་དུས་རིགས་་
པའི་རྣམས། །ཞེས་བྱ་བ་གསུངས་ཏེ། འབྱུང་བ་ཆེན་པོ་ལྔ་ནི་ཡུམ་ལྔ། ཕུང་
པོ་ལྔ་ནི་ཡབ་ལྔ། དབང་པོ་དྲུག་སྟེ། མིག་དང་། རྣ་བ་སྣ་ལྕེ་ལུས་དང་།
ཡིད་ཀྱི་དབང་པོ་སྟེ་དྲུག་ལས། ཡིད་ཀྱི་དབང་པོ་ནི་ཉོན་མོངས་པ་ཅན་གྱི་ཡིད་དེ།
རྣམ་པར་དག་པ་ནི་ཁྲོ་མོའོ། །ཡུལ་གཟུགས་སྒྲ་དྲི་རོ་རེག་ཆོས་ཏེ། ཆོས་ཀྱི་རྡོ་
རྗེ་བྱ་བ་མོའི་བར་དུའོ། །།དུས་ནི་བཞི་སྟེ་ལྷ་མོ་བཞིའོ། །རེག་པ་ནི་རྣམ་པར་་
ཤེས་པ་སྟེ། བདུད་རྩི་འཁྱིལ་པ་དང་། ཡིད་ཀྱི་རྡོ་རྗེ་ཀུན་ཏུ་བཟང་པོའི་བར་
དུ་སྟེ། དེ་དག་ཀྱང་བྱང་ཆུབ་ཀྱི་སེམས་རྡོ་རྗེའི་ཚོགས་སེམས་དཔའ་སེམས་མ་་་་
ལས་ཁྲོ་བོ་དང་ཁྲོ་མོའི་ཚོགས་ཞེས་བྱའོ། །ཀུན་གཞི་རྣམ་པར་ཤེས་པ་རིག་པའི་་
ངང་ཉིད་དེ། དེ་ནི་ཡེ་ཤེས་སེམས་ཉིད་དོ། །ཞེས་སྔགས་ཀྱི་རྒྱུད་ལ་མཁས་་
པའི་སློབ་དཔོན་དག་གླེང་ངོ་། །དེ་ལྟ་བུའི་དཔལ་ཀུན་ཏུ་བཟང་པོ་རང་བཞིན་་
རྫོགས་པའི་༔ཆེན་པོའི་དཀྱིལ་འཁོར་ལ། བདག་ཉིད་དཔལ་ཀུན་ཏུ་བཟང་པོའི་
ཐུགས་མེ་ལོང་ལྟ་བུའི་ཡེ་ཤེས་ལ་སོགས་པ། ལྔས་བལྟ་ཞིང་ཞེས་བྱའོ། །བསོད་
མས་ཀྱི་ཚོགས་ཀྱི་བདག་ཉིད་བྱང་ཆུབ་སེམས་ཀྱི་མཆོད་པ་ཆེན་པོའི་ཕྱིར་ཡང་།
སྙིང་པོ་ཐིག་ལེ་མཉམ་སྦྱོར་བས། །བདེ་བའི་ཡེ་ཤེས་རོལ་མོ་ཡིས། །ཡེ་ཤེས་

〔715〕 I1PD958880715.jpg
དགྱེས་ལ་མཆོད་པ་འབུལ། །ཞེས་བྱ་བ་གསུངས་ཏེ། སྙིང་པོ་བྱང་ཆུབ་ཀྱི་
སེམས་ཉི་ཟླའི་དཀྱིལ་འཁོར་གྱི་ཐིག་ལེ། ཐབས་དང་ཤེས་རབ་མཉམ་སྦྱོར་བས།
བདེ་བའི་ཡེ་ཤེས་རོལ་པ་དེ་ལས་བྱུང་བའི་དེ་ཉིད་འཁོར་བའི་རྒྱུར་མི་འགྱུར་ཞིང་།
ཟད་པ་མེད་པའི་བསོད་ནམས་ཀྱི་ཚོགས་སུ་འགྱུར་བའི་ཕྱིར། བདག་ཡབ་ཡུམ་་
གྱི་ལུས་ཀྱི་དཀྱིལ་འཁོར་དང་། ཕྱོགས་བཅུ་དུས་གསུམ་གྱི་རྒྱལ་བ་འདོད་ཆགས་
ཀྱི་དགའ་བ་དགྱེས་པ་དེ་དག་ལ་མཆོད་པ་འབུལ་ལོ་ཞེས་བྱའོ། །དེ་ལྟར་ན་དོན་
དམ་པའི་ཡེ་ཤེས་སུ་སྣང་ལ། ཀུན་རྫོབ་ཏུ་ནི་སྣང་བའི་ཕྱིར། ཡེ་ཤེས་སྒྱུ་མར་
སྣང་བའི་ཞེས་ཏེ། ཡེ་ཤེས་ཉིད་སྒྱུ་མར་སྣང་བའི་ཕྱིར་རོ། །འགྲོ་བ་མཐའ་་
ཡས་པའི་ཕྱིར། རང་བཞིན་རྫོགས་པ་ཆེན་པོའི་དཀྱིལ་འཁོར་ནི། ཐབས་དང་
ཤེས་རབ་ཀྱི་རོལ་མོ་མཐའ་ཡས་པ་ལས་བྱུང་བའི། གསང་བའི་ཐིག་ལེ་དེ་ནི།
དཀྱིལ་འཁོར་ཐམས་ཅད་སྐྱེད་ཅིང་འབྱིན་པའི་རྒྱུར་གྱུར་པའི་ཕྱིར་ནི། དབྱིངས་
རྒྱུའི་དོན་དུ་ཡང་སྣང་ལ། ཐམས་ཅད་ཀུན་གྱི་རང་བཞིན་པའི་ཕྱིར་ནི།
གསང་བའི་ཐིག་ལེ། དེ་ནས་སངས་རྒྱས་ཀུན་གྱི་དངོས་པོ་ཡང་ཡིན་ནོ། །དེ་
ཉིད་ཀྱི་ཡོན་ཏན་གཞན་ཡང་གསུངས་པ། ཕྱོགས་བཅུ་དུས་བཞི་རྫོགས་པ་ཡི། །
སྐུ་གསུང་ཡོན་ཏན་འཕྲིན་ལས་ཐུགས། །མ་ལུས་བདག་ཉིད་ཞལ་མཐོང་ལ། །
དབང་སྒྱུར་མཆོག་ཉིད་དམ་པ་ཡིན་ཞེས་བྱ་བ། ཕྱོགས་བཅུའི་འཇིག་རྟེན་གྱི་
ཁམས་དང་དུས་བཞི་སྔ་ཕྱིར་གཤེགས་ཤིང་། ཡང་དག་པར་གཞན་གྱི་དོན་དུ།
མངོན་པར་རྫོགས་པར་སངས་རྒྱས་པའི་བཅོམ་ལྡན་འདས་རིགས་ཆེན་པོ་ལྔའི་
དཀྱིལ་འཁོར་ལ་སོགས་པ་ཐམས་ཅད་བདག་གི། ཞལ་མཐོང་ལ་དབང་བསྐུར་བ་
ཡང་། བཅོམ་ལྡན་འདས་དཔལ་ཀུན་ཏུ་བཟང་པོའི་དཀྱིལ་འཁོར་མཆོག་ཉིད་་་
གསང་བའི་དཀྱིལ་འཁོར་དམ་པ་ཁྱོད་ཡིན་ནོ་ཞེས་བྱའོ། །དེ་ལྟར་གསང་བ་དང་

〔716〕 I1PD958880716.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
སྙིང་པོའི་དོན་བཀྲལ་ནས། ད་ནི་དེ་ཁོ་ན་ཉིད་ཀྱི་དོན་འགྲེལ་པའོ། །དཀྱིལ་་
འཁོར་ལ་གནས་དཀྱིལ་འཁོར་ཉིད། །རྫོགས་པའི་དཀྱིལ་འཁོར་ལྷུན་གྱིས་གྲུབ། །
རྒྱན་དུ་དཀྱིལ་འཁོར་མ་ལུས་ཐོགས། །ཞེས་གསུངས་ཏེ། ངོ་བོ་ཉིད་ཀྱི་སྐུའི་
རང་བཞིན་ཆོས་ཉིད་བྱང་ཆུབ་སེམས་ཀྱི་དཀྱིལ་འཁོར་ལ། ཆོས་ཀྱི་སྐུ་དཔལ་
ཀུན་ཏུ་བཟང་པོ་གནས་སོ། །ཞེས་བྱའོ། །དེ་ཉིད་རང་བཞིན་གྱིས་འོད་གསལ་
བའི་ངོ་བོས་ནི། རྫོགས་པའི་དཀྱིལ་འཁོར་ལྷུན་གྱིས་གྲུབ་པའི་ངོ་བོར་གནས་
སོ་ཞེས་བྱའོ། །སེམས་ཙམ་གྱི་རྣལ་འབྱོར་པ་ལྟར་ཡེ་ཤེས་སེམས་དཔའ་སྤྱན་་་
དྲངས་ནས་བཞུགས་སུ་གསོལ་བ་མ་ཡིན་ཏེ། ཡེ་ནས་ཕུང་པོ་དང་ཁམས་དང་སྐྱེ་
མཆེད་དང་རང་བཞིན་རྫོགས་པ་ཆེན་པོའི་དཀྱིལ་འཁོར་ལྷུན་གྱིས་གྲུབ་པའི་ངོང་་་་་
བོར་གནས་སོ་ཞེས་བྱའོ། །ཡེ་ཤེས་རིན་པོ་ཆེ་དབུ་རྒྱན་གྱིས་ཀྱང་བརྒྱན་པའི་ཕྱིར་
ནི༑ རྒྱན་དུ་དཀྱིལ་འཁོར་མ་ལུས་ཐོགས་ཞེས་བྱ་བ་གསུངས་ཏེ། དེ་བི་མ་ཧཱ་
ཛ་ལའི་ཏནྡྲས་ཀྱང་། དྲུག་པའི་ཆ་ལུགས་ཀྱིས་ཅོད་པན་ལྔ་དང་ལྡན་ཏེ་ཞེས་བྱ་
བ་གསུངས་སོ། །དེ་ལྟར་རང་བཞིན་རྫོགས་པ་ཆེན་པོའི་དཀྱིལ་འཁོར་ལས།
གསང་བ་བྱང་ཆུབ་སེམས་ཀྱི་དཀྱིལ་འཁོར་འབྱུང་བའི་ཕྱིར། རྫོགས་པའི་དཀྱིལ་
འཁོར་མཉམ་སྦྱོར་བས། །ཐུགས་རྗེའི་དཀྱིར་འཁོར་ཡོངས་ཀྱིས་འབྱུང་། །ཞེས་
བྱ་སྟེ། ཡབ་ཡུམ་ཐབས་དང་ཤེས་རབ་ཏུ་ལྡན་པ། རང་བཞིན་རྫོགས་པ་ཆེན་
པོའི་དཀྱིལ་འཁོར་ཕྱག་རྒྱར་སྦྱོར་བའི་བྱིན་རླབས་ལས། སྔོན་གྱི་སྨོན་ལམ་དང་
ཐུགས་རྗེ་ཆེན་པོའི་དབང་གིས། ཉིད་ཀྱི་ཞིང་སྨིན་པར་མཛད་པའི་ཕྱིར།
ཐུགས་རྗེ་ཆེན་པོ་ལས་ལྷག་པའི་བྱང་ཆུབ་སེམས་ཀྱི་དཀྱིལ་འཁོར། རྟེན་འབྲེལ་
སྒྱུ་མའི་ཚུལ་དུ། ཡོངས་ཀྱིས་འབྱུང་བ་ཡིན་ནོ། །ཞེས་བྱའོ། །དེས་འཕྲིན་
ལས་ཅི་ཉེ་བར་བསྒྲུབ་པ་ཞིག་སྙམ་པའི་ཕྱིར་ཡང་། ཕྱོགས་དུས་དཀྱིལ་འཁོར་

〔717〕 I1PD958880717.jpg
འདུས་པའི་མགོན། །སྒྱུ་མའི་དཀྱིལ་འཁོར་སྒྲོལ་བ་ཡིས་ཞེས་བྱ་བ་གསུངས་ཏེ།
ཕྱོགས་བཅུ་དང་། དུས་བཞིའི་རང་བཞིན་རྫོགས་པ་ཆེན་པོའི་དཀྱིལ་འཁོར་
ཐམས་ཅད་ནི། འདུལ་བ་རྣམ་བཞིས་འདུས་པའི་ཞིང་། །མགོན་དང་སྐྱབས་
དང་དཔུང་གཉེན་མཛད་ལ། ཤིན་ཏུ་འདུལ་བར་དཀའ་བའི་དྲག་པོ་ཆེན་པོ་ལ་
སོགས་པ། སྒྱུ་མའི་དཀྱིལ་འཁོར་ཅན་ཐམས་ཅད་ནི། སྒྲོལ་བར་མཛད་ཅེས་
བྱའོ༑ །ཡང་གཉིས་སུ་འགྲོ་བ། སྒྱུ་མ་ལྟ་བུ་རྣམས་ཐུགས་རྗེ་ཆེན་པོས།
སྒྲོལ་བར་མཛད་ཅེས་བྱའོ། །དེ་དག་དེ་ལྟར་སྒྲོལ་བར་མཛད་ན་ཡང་། ཐུགས་
བརྩེ་བ་ཆེན་པོ་དང་ལྡན་པའི། དེ་བཞིན་གཤེགས་པ་ནི། སྒྱུ་མའི་ཆོ་འཕྲུལ་ལ་
མངའ་བརྙེས་པ་ཡིན་ཞིང་། ལུས་ངག་གི་བྱ་བྱེད་དང་བྲལ་བས། འགྲོ་བ་
འདུལ་བའི་འཕྲིན་ལས་མཛད་པའི་ཕྱིར། བྱ་བྱེད་མེད་པར་དཀྱིལ་འཁོར་སྤྱོད་
ཅེས་བྱ་བ་གསུངས་ཏེ། །ཡིད་བཞིན་གྱི་ནོར་བུ་རིན་པོ་ཆེ་ལྟར། རྟོག་པ་མེད་
བཞིན་དུ་དགོས་འདོད་རེ་བ་ཡིད་བཞིན་དུ་བསྐོང་བ་དང་། སྒྱུ་མ་མཁན་པོ་ལྟར་
སྤྲུལ་པ་ལ་རང་བཞིན་མེད་པར་དཀྱིལ་འཁོར་ལ་དཀྱིལ་འཁོར་སྤྱོད་པ་ཡིན་ནོ། །
ཞེས་བྱའོ། །ད་ནི་ཤིན་ཏུ་གསང་བའི་དཀྱིལ་འཁོར་ལ་རྣལ་འབྱོར་པ་གང་དག་་་
གིས་ཤེས་རབ་རྣམ་གསུམ་གྱི་སྒོ་ནས། དང་དུ་བླང་བའི་ཡོན་ཏན་ཅི་ལྟ་བུ་ཞིག་་
སྙམ་པའི་ཕྱིར་ཡང་། ཡེ་ཤེས་རྫོགས་པའི་དཀྱིལ་འཁོར་ལ། །ཐོས་བསམ་་་་
བསྒོམས་པའི་རྣལ་འབྱོར་པས། །རང་བྱུང་ཀུན་དམ་ལྷུན་གྱིས་གྲུབ། །ཅེས་བྱ་
བ་གསུངས་ཏེ། སྣོད་ཀྱི་འཇིག་རྟེན་ལྟ་བུ་དྲན་པའི་སེམས་པ་དང་མི་ལྡན་པ་མ་
ཡིན་ཞིང་། ཡེ་ཤེས་རང་རིག་པར་དཀྱིལ་འཁོར་ཡིན་པའི་ཕྱིར། ཡེ་ཤེས་ཞེས་
བྱ་བ། དེ་ལྟར་ཡང་ཡེ་ཤེས་རང་རིག་པའི་དཀྱིལ་འཁོར་སྣ་ཚོགས་བརྗོད་མི་ལང་
ཞེས་གསུངས་པའི་ཕྱིར་རོ། །དེ་ལྟ་བུའི་ཡེ་ཤེས་ཉིད་རྫོགས་པའི་དཀྱིལ་འཁོར་་་་་

〔718〕 I1PD958880718.jpg
གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། .
པས༑ ཡེ་ཤེས་རྫོགས་པའི་དཀྱིལ་འཁོར་ཏེ། རང་བཞིན་རྫོགས་པ་ཆེན་པོའི་་
དཀྱིལ་འཁོར་རོ། །ལ་ཞེས་བྱ་བ་ནི་བྱེད་པ་པོའི་ཚིག་སྟེ། གང་ལ་ཞེ་ན། ཡེ་
ཤེས་རྫོགས་པའི་དཀྱིལ་འཁོར་ལ་ཞེས་བྱའོ། །ཅི་ཞེ་ན། ཐོས་བསམས་
བསྒོམས་ཀྱི་རྣལ་འབྱོར་པས། །ཞེས་བྱ་བ་གསུངས་ཏེ། ཤེས་རབ་རྣམ་
གསུམ་གྱིས་སྣོད་གསུམ་གྱི་སྐྱོན་བསལ་ཏེ། ཡོན་ཏན་རྣམ་པ་གསུམ་དང་ལྡན་
པའི་རྣལ་འབྱོར་པས། ་དང་དུ་བླང་བའི་འབྲས་བུ་ཅི་ཉེ་བར་བསྒྲུབ་པ་ཡིན་ཞེ་ན།
རང་བྱུང་ཀུན་དམ་ལྷུན་གྱིས་གྲུབ་ཅེས་བྱ་བ་གསུངས་ཏེ། དབང་ཕྱུག་ལ་སོགས་
ཏེ༑ གཞན་གྱི་རྒྱུད་ཀྱི་བྱེད་པ་པོ་དང་བྲལ་བའི་ཕྱིར་ནི། རང་བྱུང་ཞེས་བྱའོ།
འཇིག་རྟེན་དང་འཇིག་རྟེན་ལས་འདས་པའི་གྲགས་པ་ཐམས་ཅད་འདུལ་བའི་གཙོ་
བོར་གྱུར་པས་ནི། ཀུན་དམ་ཞེས་བྱའོ། །མེ་ལོང་གཡའ་དག་པ་ལྟར་བདག་་་་
ཞལ་བདག་གིས་ལྷུན་གྱིས་གྲུབ་པའི་དཀྱིལ་འཁོར་མཐོང་བའི་ཕྱིར་ནི། ལྷུན་གྱིས་
གྲུབ་ཅེས་བྱའོ། །།དེ་སྐད་གསུངས་པ་དེ་དག་ཀྱང་ཅིའི་ཕྱིར། ལྡེམ་པོའི་དབང་་
ཙམ་དུ་མ་ཡིན་ནམ་སྙམ་པའི་དོགས་པ་གསུ་བར། འདི་ནི་སངས་རྒྱས་ཐམས་
ཅད་ཀྱི། །འདའ་བར་མི་མཛད་དམ་ཚིག་མཆོག །ཅེས་བྱ་བ་གསུངས་ཏེ།
དེ་ལྟར་གོང་དུ་ཤེས་རབ་རྣམ་གསུམ་གྱིས་ཡེ་ཤེས་རྫོགས་པའི་དཀྱིལ་འཁོར་དང་
དུ་བླང་བའི་ཡོན་ཏན་འདིའི་འབྲས་བུ་ནི། རང་གི་རྒྱུད་ལས་འབྱུང་ཞིང་།
འཇིག་རྟེན་དང་འཇིག་རྟེན་དུ་བཅས་པ་ཐམས་ཅད། ངམ་ཞིང་ངོ་མཚར་ཆེ་
བའི་ལྷུན་གྱིས་གྲུབ་པའི་དཀྱིལ་འཁོར་མངོན་དུ་གྱུར་པ་ལ། འདའ་བར་མི་
མཛད་པ་ཉིད་ནི་དམ་ཚིག་ཅེས་བྱའོ། །དེའི་ཡོན་ཏན་གཞན་ཡང་འགྲུབ་པའི་
ཕྱིར་ཡང་། གང་ཞིག་འདི་ལ་མོས་འགྱུར་ན། །སངས་རྒྱས་དཀྱིལ་འཁོར་
ཐམས་ཅད་ཀྱིས། །ཕྱོགས་དུས་ཀུན་ནས་ཐམས་ཅད་དུ། །དཀྱིལ་འཁོར་མ་

〔719〕 I1PD958880719.jpg
ལུས་བསྙེན་པ་ཡི། །ཉེ་བའི་སྲས་སུ་དགོངས་པར་འགྱུར་ཞེས་བྱ་བ་གསུངས་ཏེ།
རྣལ་འབྱོར་པ་གང་ཞིག་གིས་རང་བཞིན་གྱི་གསང་བའི་དོན་འདི་ལ་ཤིན་ཏུ་མོས་
པར་གྱུར་ན། ཕྱོགས་བཅུ་དང་དུས་བཞི་ཀུན་ནས། རྒྱལ་བའི་དཀྱིལ་འཁོར་
ཐམས་ཅད་ཀྱིས་ཉེ་བའི་སྲས་སུ་དགོངས་པར་འགྱུར་རོ། །ཞེས་བྱའོ། །ཅིའི་
ཕྱིར་ན། རང་བཞིན་གསང་བའི་སྙིང་པོའི་དོན་མོས་པར་གྱུར་ན། ཕྱོགས་
དུས་ཀྱི་དཀྱིལ་འཁོར་མ་ལུས་པ་ཐམས་ཅད་ཀྱང་། བསྙེན་ཅིང་རྟག་ཏུ་བསྒྲུབས་
པ་ཡིན་པས། དེའི་ཕྱིར། དེ་དག་གི་སྲས་ཀྱི་ནང་ན་ཡང་། ཉེ་བའི་སྲས་སུ་
དགོངས་པ་མ་ཡིན་ནོ། །ཞེས་བྱའོ། །དེའི་ཡོན་ཏན་བཞི་པ་གཞན་ཡང་།
མདོའི་སྡེ་དང་ཀྲི་ཡོག་ལས་ཁྱད་པར་དུ་བྱས་པ། བསྐལ་པ་ཞིང་གི་རྡུལ་སྙེད་དུ།།
ཤིན་ཏུ་སྦྱངས་ལ་རབ་གནས་ཤིང་། །དཀྱིལ་འཁོར་མ་ལུས་བསྙེན་པ་ཡི། །
འབྲས་བུ་གསང་ཆེན་འདི་ཡིན་ཏེ། །ཞེས་བྱ་བ་གསུངས་ཏེ། མདོ་སྡེའི་ཐེག་པ་
ལ་སོགས་པའི་ཚུལ་གྱིས། བསྐལ་པ་ཞིང་གི་རྡུལ་སྙེད་དུ། །ལུས་ངག་ཡིད་ཀྱི་བྱང་
ཆུབ་སེམས་ཤིན་ཏུ་སྦྱངས་པ་ལ་རབ་ཏུ་གནས་པའི། འབྲས་བུ་ལ། གསང་
ཆེན་མཆོག་གི་རྒྱུད་ཀྱི་དོན་འདི་ཡིན་ནོ། །ཀྲི་ཡ་དང་ཡོ་གའི་རྒྱུད་ཀྱིས།
དཀྱིལ་འཁོར་མ་ལུས་པར་བསྙེན་ཅིང་བསྒྲུབས་པའི་འབྲས་བུ་ཡང་། གསང་ཆེན་
མཆོག་གི་རྒྱུད་ཀྱི་དོན་འདི་ཡིན་ནོ་ཞེས་བྱའོ། །ཡོན་ཏན་ལྔ་པ་གཞན་ཡང་སྨོས་
པའི་ཕྱིར་ན། དེ་ཞེས་པའི་ལྷག་མ་ནི། ཅིའི་ཕྱིར་ལྷག་མར་མངོན་ཏེ།
འཇིག་རྟེན་དྲུག་གི་ཕྱོགས་བཅུ་ན། འདས་པ་དང་ད་ལྟར་བཞུགས་པའི།
རྒྱལ་བའི་དཀྱིལ་འཁོར་མ་ལུས་པ་རྣམས་ཀྱང་འདི་བསྙེན་ནས་ལྷུན་གྱིས་གྲུབ་ལ།
འབྱུང་བ་དང་མ་འོངས་པ་ཀུན་ཀྱང་འདིའི་དོན་གྱིས་ལྷུན་གྱིས་གྲུབ་པར་འགྱུར་རོ་
ཞེས་བྱའོ། །ཡང་ཡོན་ཏན་གྲུབ་པ་འདི་ཡང་གསང་ཆེན་ངེས་པའི་འབྲས་བུ་ལམ་


0

〔720〕 I1PD958880720.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དུ་གྱུར་པ་ནི། །ཞེས་བྱ་བ་གསུངས་ཏེ། བཀྲི་བའི་དོན་མ་ཡིན་པའི་ཕྱིར་ནི།
ངེས་པའི་དོན་ལ། རྒྱུའི་སྒོ་ནས་མ་ཡིན་པའི་ཕྱིར་ནི། །འབྲས་བུའི་དོན་ཏོ། །
ཡོན་ཏན་བདུན་པ་མཐར་ཐུག་པའི། ལམ་དུ་བསྟན་པའི་ཕྱིར་ནི། རྒྱལ་བའི་
དཀྱིལ་འཁོར་མ་ལུས་ལ། །འདི་ལས་གསང་བའི་ངེས་དོན་མེད། །བཙལ་ཀྱང་
རྒྱལ་བས་མི་བརྙེས་སོ། །ཞེས་བྱ་བ་གསུངས་སོ། །དེ་ལྟར་རྒྱལ་བའི་དཀྱིལ་
འཁོར་མ་ལུས་པ་འདི་ལས། གསང་བའི་ངེས་པའི་དོན་མེད་པ་ཅིའི་ཕྱིར་ཞེ་ན།
ཀུན་གྱི་ཕྱག་རྒྱ་ཆེན་པོའི་མཆོག་ཅེས་བྱ་བ་གསུངས་ཏེ། ཆོས་ཀྱི་ནམ་མཁའི་
དབྱིངས་བཞིན་དུ་བརྟག་པར་བཞུགས་པའི་ངོ་བོ་ཅན་ཉིད་ཁོ་ནའོ། །དེ་ལྟར་
ཡེ་ཤེས་རྫོགས་པའི་དཀྱིལ་འཁོར་ལ། དང་དུ་བླང་བའི་ཡོན་ཏན་གསུངས་ནས།
དཔལ་གསང་བའི་སྙིང་པོའི་སྣོད་ཀྱི་ཕྱིར་གདམས་པ་བསྟན་པ་སྟེ། དཔལ་གསང་
བའི་སྙིང་པོ་འདི་བསྟན་པར་བྱ་བའི་སྣོད་ནི་ཇི་ལྟ་བུ། གང་དང་གང་གི་ཚུལ་
ཅན་ལ་བསྟན་པར་བྱ། སྣོད་དུ་མ་གྱུར་པ་ལ་བསྟན་པའི་སྐྱོན་ནི་ཇི་ལྟ་བུ་སྙམ་
པའི་དོན་དུ། ཐོས་བསམ་བསྒོམས་ལ་རབ་སྦྱངས་པའི། །ཤེས་རབ་མིག་ལྡན་
རྣམས་ཀྱིས་བཟུང་། །སྣོད་ལྡན་ཚུལ་བཟང་དག་ལ་བསྟན། །ལུས་དང་ལོངས་
སྤྱོད་གཏོང་ལ་སྦྱིན། །ཞེས་བྱ་བ་གསུངས་ཏེ། ཤེས་རབ་རྣམ་གསུམ་གྱིས་བློ་
སྦྱངས་པའི་ཤེས་རབ་ཀྱི་མིག་དང་ལྡན་པ་རྣམས་ཀྱིས་ནི་ཟུང་ཞིག །ཡེ་ཤེས་
རྫོགས་པ་ཆེན་པོའི་དཀྱིལ་འཁོར་དོན་དམ་པའི་ཡུལ་ཅན་ལ། མི་སྐྲག་མི་
དངངས་པའི་སྣོད་དང་ལྡན་པ་དང་། ངན་པའི་ངང་ཚུལ་ཅན་དུ་མ་གྱུར་པའི་
ངང་ཚུལ་བཟང་པོ་ཅན་རྣམས་ལ་ནི་བསྟན་པར་བྱ། གཏད་པར་བྱ། ལུས་
དང་ལོངས་སྤྱོད་གཏོང་བའི་དད་པ་ཅན་རྣམས་ལ་སྦྱིན་པར་བྱ་ཞེས་བྱའོ། །སྣོད་
དུ་མ་གྱུར་པ་ལ་བྱིན་པའི་སྐྱོན་ནི། རྨོངས་པ་འཕྱར་བས་གལ་ཏེ་བྱིན། །དུས་

〔721〕 I1PD958880721.jpg
མེད་པར་ནི་སྲོག་ཟད་ནས། །སྲེག་དང་སྦྲེབས་ལ་ཡུན་རིངས་གནས། །ཞེས་བྱ་
བ་གསུངས་ཏེ། རྩ་བ་ཉོན་མོངས་པ་མ་རིག་པས་རྨོངས་ཤིང་། ཉེ་བའི་ཉོན་
མོངས་པས་གཡེང་ཞིང་འཕྱར་བ་ལ་སོགས་པའི་དབང་གི་སྣོད་དུ་མ་གྱུར་པའི་སློབ་
བུ་ལ། ཡེ་ཤེས་རྫོགས་པའི་དཀྱིལ་འཁོར་གྱི་དོན་འདི་བྱིན་ན། དུས་མ་ཡིན་
པར་འཇིག་པ་ཆེན་པོ་བརྒྱད་ལ་སོགས་པར་སྲོག་ཟད་པར་བྱས་ནས། ཚ་གྲང་
གི་སྡུག་བསྔལ་ལ་སོགས་པས། འབྲས་ཀྱི་ཆུ་པེང་བཞིན་དུ་བསྲེགས་པ་དང་།
པདྨའི་འདབ་མ་ལྟར་གས་ཤིང་སྦྲེབས་པའི་ཤེས་རབ། ཤེས་རབ་ཀྱི་ཕ་རོལ་ཏུ་
ཕྱིན་པ་སྤོང་བའི་ལས་བྱས་པའི་གང་ཟག་དང་འདྲ་བར་ཡུན་རིང་པོར་གནས་པར་
འགྱུར་རོ་ཞེས་གསུངས་སོ། །དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས།
མན་ངག་མཐའ་དག་གི་དོན་ཐམས་ཅད་ནི་རྒྱུད་འདི་ལ་འདུས་ཤིང་འདིར་མཐར་
ཐུག་ལ། རྒྱུད་འདིའི་དོན་ཡང་ལེའུ་འདི་ལས་གསུངས་པ། དེ་ལྟར་ཁོ་ན་་
ཉིད་ངེས་པས། ཤིན་ཏུ་གསང་ཆེན་མཆོག་གི་རྒྱུད་ཀྱི་ཡང་། དོན་གྱི་མན་ངག་
སྙིང་པོའི་ལེའུ་སྟེ། བཅུ་གསུམ་པའོ།། །།
ཕྱིས་འབྱུང་བའི་རྣལ་འབྱོར་པ་གང་གིས་ཡེ་ཤེས་ཀྱི་དཀྱིལ་འཁོར་ལ་བསྟོད་
ན༑ དེ་ཡང་བྱང་ཆུབ་ཆེན་པོའི་འབྲས་བུ་ཐོབ་པར་འགྱུར་རོ་བར་དགོངས་པའི་
ཕྱིར་རོ། །དེ་ནས་དེ་བཞིན་གཤེགས་པ་ཐམས་ཅད་ཀྱིས་ཞེས་བྱ་བ་ལ་སོགས་པས།
བཅུ་བཞི་པ་གླུ་ཡེ་ཤེས་ཀྱི་དཀྱིལ་འཁོར་གྱིས་མཉེས་པའི་ལེའུ་གསུངས་སོ། །ཅིའི་
ཕྱིར་ཞེ་ན། ཡེ་ཤེས་ཀྱི་དཀྱིལ་འཁོར་ལ་སྐལ་བ་དང་ལྡན་པའི་རྣལ་འབྱོར་པ་གང་
གིས་བསྟོད་ན། སྒྲིབ་པ་བྱང་ལ་ཚོགས་སྐྱེ་བར་འགྱུར་བ་ལ་དགོངས་ཏེ། ཉིད་
ཀྱིས་ཀྱང་ཉིད་ཀྱི་དཀྱིལ་འཁོར་ལ་དབྱེར་མེད་པའི་སྒོ་ནས་བསྟོད་པ་ཡིན་ནོ། །དེ་

〔722〕 I1PD958880722.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཡང་ཚིག་དང་པོས་ནི་མེ་ལོང་ལྟ་བུའི་ཡེ་ཤེས་ཀྱི་སྒོ་ནས། རྟག་པ་ཆེན་པོ་གཡུང་
དྲུང་གི་སྐུ་རྣམ་པར་སྣང་མཛད་ཀྱི་དཀྱིལ་འཁོར་གྱི་སྐུ་རྡོ་རྗེའི་སྒོ་ནས་བསྟོད་པ་་་་་་
ཡིན་ནོ། །གཉིས་པ་ནི་སོ་སོ་ཀུན་ཏུ་རྟོག་པའི་སྒོ་ནས། མངོན་པར་བྱང་ཆུབ་
པའི་སྐུ་སྣང་བ་མཐའ་ཡས་ཀྱི་དཀྱིལ་འཁོར་ལ། གསུང་གི་རྡོ་རྗེའི་སྒོ་ནས་བསྟོད་
པའོ། །གསུམ་པ་ནི་ཆོས་ཀྱི་དབྱིངས་ཀྱི་སྒོ་ནས། ཆོས་ཀྱི་སྐུ་མི་བསྐྱོད་པའི་་་་
དཀྱིལ་འཁོར་ལ། ཐུགས་ཀྱི་རྡོ་རྗེའི་སྒོ་ནས་བསྟོད་པའོ། །བཞི་པས་ནི་མཉམ་
པ་ཉིད་ཀྱི་ཡེ་ཤེས་ཀྱི་སྒོ་ནས། ཐམས་ཅད་དབྱེར་མེད་པའི་སྐུ་མཉམ་པའི་སྐུ་རིན་
ཆེན་འབྱུང་ལྡན་གྱི་དཀྱིལ་འཁོར་ལ། ཡོན་ཏན་གྱི་སྒོ་ནས་བསྟོད་པའོ། །ལྔ་་་
པས་ནི་བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས། ཐམས་ཅད་མཁྱེན་པའི་ཡེ་ཤེས་ཀྱི་
སྐུ༑ དོན་ཡོད་གྲུབ་པའི་དཀྱིལ་འཁོར་ལ། འཕྲིན་ལས་ཀྱི་སྒོ་ནས་བསྟོད་པའོ། །
དྲུག་པས་ནི་འདུལ་བ་འམ་བསྡུས་པའི་སྒོ་ནས། འཁོར་བ་དང་མྱ་ངན་ལས་་་་་་
འདས་པའི་ཆོས་ཐམས་ཅད། སྐུ་གསུང་ཐུགས་རྡོ་རྗེ་དབྱེར་མེད་ཅིང་སངས་རྒྱས་
པར་བསྟོད་པའོ། །དེ་ལ་ཡང་རེ་རེ་ཞིང་ཡང་མཚན་བཞི་བཞིའི་སྒོ་ནས་བསྟོད་་
པའོ༑ །སྤྱིར་ནི་མཚན་ཉི་ཤུ་རྩ་བཞི་ཡང་། ཡོན་ཏན་དང་འཕྲིན་ལས་ལ་སོ་་
སོར་མ་ཕྱེ་སྟེ། སྐུ་གསུང་ཐུགས་སུ་འདུས་སོ། །ཅིའི་ཕྱིར་ཞེ་ན། ཐམས་ཅད་
མ་ལུས་སྐུ་གསུང་ཐུགས་ཞེས་གསུངས་པའི་ཕྱིར་རོ། །ཨོཾ་ཞེས་པ་ཐམས་ཅད་ནི།
ཡེ་ཤེས་ལྔའི་སྒོ་ནས་ཕྱག་འཚལ་བ་དང་པོར་མཚོན་པའོ། །དེ་ལ་ཡང་ཡོན་ཏན་་
གྱི་སྒོ་ནས་བསྟོད་པའི་ཕྱིར་ནི། ཕྱོགས་བཅུ་དུས་བཞི་རྫོགས་པའི་ཞེས་བྱ་བ་་་
གསུངས་ཏེ། ཕྱོགས་དུས་ཐམས་ཅད་ཡེ་ནས་སངས་རྒྱས་པའི་རང་བཞིན་འཁོར་
བ་དང་མྱ་ངན་ལས་འདས་པའི་ཆོས་ཐམས་ཅད་ལ། དབང་སྒྱུར་བའི་དཔལ་
ཀུན་ཏུ་བཟང་པོའི་སྐུའི་དཀྱིལ་འཁོར་དུ་གྱུར་པ་དེ་ཉིད་གང་ཞེ་ན། ཡེ་ཤེས་ཀྱི་་

〔723〕 I1PD958880723.jpg
སྒོ་ནས། ཡེ་ཤེས་དཀྱིལ་འཁོར་ཐིག་ལེ་ཆེ་ཞེས་བྱ་བ་གསུངས་ཏེ། རྣམ་པར་
ཤེས་པའི་རྒྱལ་པོ་ནས་རྟག་ཆད་ཀྱི་བར་དུ་སྟེ། དེ་ནི་དཔལ་ཀུན་ཏུ་བཟང་པོའི་་
ཐུགས་ཡེ་ཤེས་ཀྱི་ཁྱད་པར་ལས་བྱུང་བ་སྟེ། གང་དུ་ཡེ་ཤེས་ཀྱི་དཀྱིལ་འཁོར་དང་
འབྲེལ་ཏོ། །རིགས་ཀྱི་སྒོ་ནས་ནི། བསོད་ནམས་དཀྱིལ་འཁོར་སྐུའི་ཚོགས། །
ཞེས་བྱ་བ་གསུངས་ཏེ། ཐུན་མོང་དང་ཐུན་མོང་མ་ཡིན་པའི་མཚན་དང་དཔེ་་་་
བྱད་དེ་ནི། འཇིག་རྟེན་དང་འཇིག་རྟེན་ལས་འདས་པའི་བསོད་ནམས་ཀྱི་ཁྱད་་
པར་ལས་གྲུབ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་ལས། ལོངས་སྤྱོད་རྫོགས་་་
པའི་སྐུ་རྣམ་པར་སྣང་མཛད་ཀྱི་ཁྱད་པར་གསུངས་པ་ཁོ་ནའོ། །མཚན་གྱི་སྒོ་ནས་
སྣང་སྟོང་ཐིག་ལེ་ཀུན་ཏུ་རྫོགས་སོ། །ཞེས་བྱ་བ་གསུངས་ཏེ། ལོངས་སྤྱོད་་་
རྫོགས་པའི་སྐུ་དེ་ལ་ནི། བྱང་ཆུབ་སེམས་དཔའ་རྣམས་ཀྱི་ཤེས་བྱའི་སྒྲིབ་པ་སྣང་
བར༑ སྔོན་གྱི་སྨོན་ལམ་གྱི་དབང་གིས་བྱེད་ཅིང་། སྐུ་དེ་ཁོ་ན་ཉིད་ཀྱི་སྒོ་་
ནས་དམ་པའི་ཆོས་ཀྱང་སྟོན་པར་བྱེད་ཅིང་། རྒྱུད་འདི་ཉིད་ལས་ཀྱང་གསུངས་
པའོ༑ །དེ་ཡང་རྡོ་རྗེ་སྙིང་པོ་རྒྱན་གྱི་རྒྱུད་ལས་ནི། ལོངས་སྤྱོད་རྫོགས་པའི་་་
སྐུས་ཀྱང་གནས་སྐབས་ལ་ལར་གསུང་གིས་ཀྱང་ཆོས་འཆད་དེ། སྐུ་གཉིས་ཀྱིས་་
ཆོས་བསྟན་པའི་སྒོ་ནས། སྤྱི་ཤས་ཆེ་ཆུང་ཙམ་དུ་བས་སོ་ཞེས་གསུངས་ན། དེ་
ཡང་བྲག་ཅའི་སྒྲ་བཞིན་གྲག་པ་ལགས་སོ། །བཅོམ་ལྡན་འདས་མི་བསྐྱོད་པ་དེ་་
ཉིད་ཀྱི་ཡང་། རིགས་ཀྱི་སྒོ་ནས་རིགས་ཆེན་པོ་ལྔ་འདུས་པ་ཡིན་པས་སྐུ་གསུང་་
ཐུགས་ཀྱི་རྫོགས་པ་ཆེན་པོ་ཡོན་ཏན་འཕྲིན་ལས་ཀུན་ཏུ་རྫོགས་ཞེས་བྱ་སྟེ། སྐུའི་
རྡོ་རྗེ་རྣམ་པར་སྣང་མཛད་ཀྱི་དཀྱིལ་འཁོར་དང་། གསུང་གི་རྡོ་རྗེ་སྣང་བ་མཐའ་
ཡས་ཀྱི་དཀྱིལ་འཁོར་དང་། ཐུགས་ཀྱི་རྡོ་རྗེ་མི་བསྐྱོད་རྡོ་རྗེ་རྫོགས་པ་ཞེས་སོ། །
ཡེ་ཤེས་ཀྱི་སྒོ་ནས་ནི། ཡེ་ནས་ལྷུན་རྫོགས་ཞེས་བྱ་བ་གསུངས་ཏེ། དེ་ལྟ་བུའི་

〔724〕 I1PD958880724.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཁྱད་པར་གྱི་དཀྱིལ་འཁོར་དེ་ཡང་། གདོད་རྣལ་འབྱོར་པས། རང་འདོད་དུ་
བསྟོད་པ་མ་ཡིན་ཏེ། འཁོར་བའི་ཆོས་མྱ་ངན་ལས་འདས་པའི་དཀྱིལ་འཁོར་དུ།
ཡེ་ནས་རང་བཞིན་གྱིས་རྫོགས་པར་གནས་ཞེས་བྱའོ། །མཚན་གྱི་སྒོ་ནས་ནི།
ཀུན་ཏུ་བཟང་ཞེས་བྱ་བ་གསུངས་ཏེ། དུག་ལྔ་རྣམ་པར་དག་པའི་ངོ་བོ། ཡང་
ན་དུས་ཀྱི་ངོ་བོས་ཀྱང་ཀུན་ཏུ་བཟང་པོའོ། །ཡོན་ཏན་གྱི་སྒོ་ནས་ནི། འདུས་་་
པའི་ཚོགས་ཆེན་ཞེས་བྱ་བ་གསུངས་ཏེ། དེ་ལྟར་འཁོར་བ་དང་མྱ་ངན་ལས་
འདས་པའི་ཆོས་ཐམས་ཅད་དང་། སྐུ་གསུང་ཐུགས་ཡོན་ཏན་འཕྲིན་ལས་ཀྱི་
དཀྱིལ་འཁོར་ཐམས་ཅད། དཔལ་ཀུན་ཏུ་བཟང་པོ་དེ་ལ་ཡོངས་སུ་རྫོགས་པར་
གནས་པར། དེ་སྐད་ཅེས་བྱའོ། །ཐིག་ལེ་ཞེས་བྱ་བ་གསུངས་པ་ཡང་། འདི་
ནི་ཡེ་ཤེས་ལས་ཤེས་པར་བྱའོ། །ཡོན་ཏན་དང་འཕྲིན་ལས་གཉིས་ནི་ཐུགས་ཀྱི་
རིགས་སུ་སྟེ། དེ་དང་དེ་ལྟ་བུའི་ཕྱིར་རྒྱུད་འདི་ནི་ཡེ་ཤེས་ལྔར་བསྟན་ཞིང་སྐུ་
གསུང་ཐུགས་སུ་བསྡུས་པར་ཤེས་པར་བྱའོ། །ཡོན་ཏན་གྱི་དཀྱིལ་འཁོར་ལས།
མཉམ་པ་ཉིད་ཀྱི་ཡེ་ཤེས་ལ་ནི། མི་དམིགས་སྒྱུ་འཕྲུལ་མཉམ་པའི་དབྱིངས་ཞེས་
བྱ་བ་གསུངས་ཏེ། མཐའ་གཉིས་དང་བྲལ་བའི་དབུས་མ་ལ་ཡང་མི་དམིགས་
ཤིང་། བདག་དང་གཞན་དབྱེར་མེད་པའི་མཉམ་པ་ཉིད་ཀྱི་ཡེ་ཤེས་ལ་ནི།
མཉམ་པའི་དབྱིངས་ཞེས་བྱའོ། །གཞན་གྱི་དོན་གྱི་ཕྱིར་ནི། མཐའ་ཡས་པའི་
སེམས་ཅན་འཇིག་རྟེན་གྱི་ཕྱོགས་བཅུ་ཀུན་ཏུ་ཡེ་ཤེས་དང་གསང་བའི་གནས་སུ།
རིགས་དྲུག་ལ་སོགས་པའི་འོད་ཟེར་སྤྲིན་གྱི་བྱེ་བྲག་སྣ་ཚོགས་པ་འཕྲོ་བའོ་བདག་གི་
དོན་གྱི་ཕྱིར་ནི། མཐའ་ཡས་ཀུན་ནས་ལྷུན་གྱིས་ཐིམ་ཞེས་བྱ་སྟེ། འཕྲོས་པའི་
འོད་ཟེར་སླར་ཐིམ་པའི་དུས་སུ། ཕྱོགས་བཅུའི་སངས་རྒྱས་ཀྱི་ཞིང་ཁམས་ཐམས་
ཅད་ནས་འདུས་ཤིང་བྱོན་པའི་སངས་རྒྱས་ཀྱི་སྤྲིན་དེ་དག །བདག་གི་བ་སྤུའི་བུ་

〔725〕 I1PD958880725.jpg
གར་ཞུགས་ཏེ། སྐུ་གསུང་ཐུགས་རྡོ་རྗེ་ལ་ཐིམ་མོ། །གཞན་གྱི་དོན་གྱི་འབྲས་་
བུ་ལྷུན་གྱིས་གྲུབ་པའི་ཕྱིར་ཡང་། སྣ་ཚོགས་སྐུ་གསུང་ཐུགས་ཆེན་པོ་ཧོ་ཞེས་བྱ་་
བ་གསུངས་ཏེ། དེ་ལྟར་འཕྲོ་ཞིང་འདུ་བའི་དུས་སུ། ཡོང་འགྲོ་བའི་བྱང་ཆུབ་
སེམས་ཀྱི་ཆོས་ཉིད་ཅན་སྣ་ཚོགས་པའི་ལུས་ངག་ཡིད་གསུམ་ལ། སྐུ་གསུང་
ཐུགས་ཀྱི་རྡོ་རྗེ་རྣམས་ཀྱིས་ཞུགས་ནས། སྐུ་གསུང་ཐུགས་ཀྱི་དངོས་གྲུབ་བདེ་བ་
བླ་ན་མེད་པའི་གོ་འཕང་ཐོབ་པར་བྱས་པའོ། །ལ་ལ་ན་རེ་འདི་སྤྲུལ་པའི་སྐུ་ལ་
བྱའོ་ཞེས་ཟེར་ཏེ། སྤྲུལ་པའི་སྐུའི་དོན་ནི་འོག་ནས་འབྱུང་བས། དེ་བཞིན་
གཤེགས་པའི་ཡོན་ཏན་རིན་པོ་ཆེའི་འཕྲོ་འདུ་ལ་བྱའོ། །ལས་ཀྱི་དཀྱིལ་འཁོར་བྱ་
བ་བསྒྲུབ་པའི་ཡེ་ཤེས་ཀྱི་འཕྲིན་ལས། སྤྲུལ་པའི་སྐུས་གཞན་གྱི་དོན་ཕུན་སུམ་
ཚོགས་པའི་ཕྱིར་ཡང་། ཕྱོགས་བཅུའི་འཇིག་རྟེན་རྡུལ་སྙེད་དུ། །ཞེས་བྱ་བ་ལ་
སོགས་པ་གསུངས་ཏེ། དོན་མཛད་པའི་ཞིང་གཞན་གྱི་ངོ་བོ་ལ་ཕན་འདོགས་
པར་བྱེད་པའོ། །ཐེག་པ་ཆུང་ངུ་པ་རྣམས་ལས་ཁྱད་པར་དུ་འཕགས་པར་བསྟན་
པའི་ཕྱིར། རྒྱལ་བའི་དོན་རྣམས་རྡུལ་ཕྲན་སྙེད་ཅེས་བྱ་བ་སྟེ། རྒྱལ་བ་སངས་
རྒྱས་བཅོམ་ལྡན་འདས་ཀྱི་དོན་ནི་ཡུལ་ཏེ། འདོད་ཆགས་ལ་སོགས་པ་ཉོན་
མོངས་པ་རྡུལ་སྙེད་ལ། རྣམ་པར་དག་པའི་ཆོས་ཀྱི་སྒོ་མོ་དེ་སྙེད་ཅེས་བྱའོ། །
དོན་བྱེད་མཁན་གྱི་ཁྱད་པར་ཡང་། སྤྲུལ་པ་རྡུལ་ཕྲན་བསམ་ཡས་ཀྱིས་སོ། །
དུས་ཀྱི་ངོ་བོ་ལས་ཀྱང་། སྐད་ཅིག་ཡུད་ལ་ལྷུན་གྱིས་གྲུབ་ཅེས་བྱ་སྟེ། ཐེག་པ་
ཆུང་ངུ་ལྟར་ཚེ་ལོ་སྟོང་ལྟ་བུ་མ་ཡིན་ཏེ། སྐད་ཅིག་མ་གཅིག་གིས་ལྷུན་གྱིས་གྲུབ་
པའོ༑ །ཐམས་ཅད་བསྡུས་པའི་སྒོ་ནས་ཀྱང་། ཐམས་ཅད་མ་ལུས་སྐུ་གསུང་
ཐུགས་ཞེས་གསུངས་ཏེ། འཁོར་བ་དང་མྱ་ངན་ལས་འདས་པའི་ཆོས་ཐམས་ཅད་
ཀྱང་། སྐུ་གསུང་ཐུགས་ཀྱི་རང་བཞིན་དུ་ཡེ་ནས་གནས་སོ་ཞེས་བྱའོ། །དེ་ལྟ་

〔726〕 I1PD958880726.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
བུའི་དཀྱིལ་འཁོར་དེ་ལ་དོན་བྱེད་མཁན་གྱི་ཁྱད་པར་ཡང་། སྐུ་གསུང་ཐུགས་ཀྱི་་
བདག་ཉིད་ཆེ་ཞེས་ཏེ། དཔལ་ཀུན་ཏུ་བཟང་པོ་ཉིད་དོ། །ཅིའི་ཕྱིར་ཞེ་ན།
དེ་ལ་དབང་བསྒྱུར་བའི་ཕྱིར་རོ། །དཔལ་ཀུན་ཏུ་བཟང་པོའི། སྐུ་གསུང་
ཐུགས་ཀྱི་སྤྲུལ་པའི་འཕྲོ་འདུ་དེ་ཡང་མཐའ་ཡས་པའི་ཕྱིར། ཀུན་ཏུ་ཁྱབ་ཅེས་བྱ་
སྟེ༑ འཇིག་རྟེན་དྲུག་གི་ཕྱོགས་བཅུར་རོ། །དེ་ལྟར་ཁྱབ་པ་དེས་ཀྱང་ཅི་
མཛད་པ་ཡིན་ཞེ་ན། སྐུ་གསུང་ཐུགས་ཀྱི་ཐིག་ལེ་ཆེ་ཧོ། །ཞེས་བྱ་བ་གསུངས་
ཏེ༑ དེ་དག་ས་ལ་འགོད་པར་མཛད་ཅིང་དབྱེར་མེད་པར་མཛད་པ་ཡང་ངོ་
མཚར་ཆེའོ་ཞེས་བྱའོ། །དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས།
རྡོ་རྗེ་གླུ་ཡིས་མཉེས་པའི་ལེའུ་སྟེ། བཅུ་བཞི་པ་རྫོགས་སོ།། །།
གཟུང་བ་དང་འཛིན་པའི་རྣམ་པར་རྟོག་པ་ཅན་གྱི་སྐྱེ་བོ་དག་གིས། གབ་
པའི་གསང་བ་མ་རྟོགས་པར་སྦས་པའི་གསང་བ་ལ་མངོན་པར་འཆེལ་བས། རྒྱུ་
དང་འབྲས་བུ་ལ་རྨོངས་ཏེ། སྲིད་པའི་ས་བོན་རྩུབ་མོས་འཕངས་ནས། ངན་
སོང་གསུམ་གྱི་ཁ་རྒྱུད་ཅིང་གནས་པ་དེ་དག །ཡང་སྔོན་གྱི་སྦས་པའི་གསང་བ་ལ་
མངོན་པར་འཆེལ་བས། མཚམས་སྦྱར་བའི་མཐུས། མི་དང་ལྷའི་རིགས་་་་
ཐམས་ཅད་དབང་དུ་སྡུད་པ་སྟེ། སྦས་པའི་གསང་བའི་མངོན་པར་འཆེལ་བའི་་
སྟོབས། ཐམས་ཅད་མཁྱེན་པས་གཟིགས་ནས། ཐུགས་རྗེ་ཆེན་པོས་འདུལ་་
བར་བྱ་བའི་ཕྱིར། དེ་ནས་དེ་བཞིན་གཤེགས་པ་ཐམས་ཅད་ཀྱི་བདག་པོ་ཞེས་བྱ་
བ་ལ་སོགས་པས། ཡེ་ཤེས་ཀྱི་ཆོ་འཕྲུལ་ཆེན་པོའི་ཡན་ལག་བཅུ་གཉིས་ཀྱིས་ཁྲོ་་་
བོའི་རང་བཞིན་གྱི་དཀྱིལ་འཁོར་ཤིན་ཏུ་འཕྲོས་པའི་ལེའུ་འདི་གསུངས་ཏེ། དེ་་
ནས་བྱ་བའི་དོན་བཀྲལ་ཟིན་ཏོ། །དེ་ཡང་ཇི་ལྟ་བུའི་སངས་རྒྱས་བཅོམ་ལྡན་་

〔727〕 I1PD958880727.jpg
འདས་ཡིན་ཞེ་ན། བཅོམ་ལྡན་འདས་དཔལ་ཀུན་ཏུ་བཟང་པོ་དེ་ལ། དེ་་་་
བཞིན་གཤེགས་པ་ཐམས་ཅད་ཀྱི་བདག་པོ། སངས་རྒྱས་ཐམས་ཅད་ཀྱི་ངོ་བོ་ཉིད།
ཅེས་བྱ་བ་གསུངས་ཏེ། རྡོ་རྗེའི་ཐེག་པའི་སྒོ་ནས་སངས་རྒྱས་པའི་དེ་བཞིན་་་
གཤེགས་པ་ཐམས་ཅད་ཀྱི་བདག་པོའོ། །ཅིའི་ཕྱིར་ཞེ་ན། སངས་རྒྱས་ཀུན་གྱི་
སྤྱི་གཟུགས་ཡིན་པའི་ཕྱིར་རོ། །མདོའི་སྡེ་ལ་སོགས་པའི་སྒོ་ནས་སངས་རྒྱས་པ་ནི།
སངས་རྒྱས་ཐམས་ཅད་ཀྱི་ངོ་བོ་ཉིད་མ་ཡིན་པ་ཅིའི་ཕྱིར་ཞེ་ན། ཡེ་ཤེས་ཀྱི་སྐུ་་་
ཉིད་ཀྱི་ཕྱིར་རོ། །དེ་ནི་བཅོམ་ལྡན་འདས་ཀྱིས་ཁྱད་པར་བྱས་པའོ། །ཁྱད་་་
པར་ཅན་ནི་གང་ཞེ་ན། ཆོས་ཀྱི་སྐུའི་གཟུགས་བརྙན་དུ་གྱུར་པ། བཅོམ་ལྡན་
འདས་དཔལ་ཀུན་ཏུ་བཟང་པོ་ཉིད་དོ། །དེ་ནས་ཁྲོ་བོའི་དཀྱིལ་འཁོར་དུ་མངོན་
པར་འདུ་མཛད་དེ། དེ་ཡང་ཅིའི་ཕྱིར་མཛད་པ་ཡིན་ཞེ་ན། བདག་ཏུ་རྨོངས་
པའི་རྟོག་པ་དང་ཞེས་བྱ་བ་ལ་སོགས་པ་གསུངས་ཏེ། བདག་ཏུ་རྨོངས་པ་ནི་མ་་
རིག་པ་སྟེ། རྒྱུ་དང་འབྲས་བུ་དང་དེ་བཞིན་ཉིད་དང་། ལས་དང་ལས་ཀྱི་་
འབྲས་བུ་ལ་རྨོངས་པའོ། །དེ་བཞིན་ཉིད་ནི་ཡང་དག་པའི་དོན་ཏོ། །རྒྱུ་དང་་་
འབྲས་བུ་ནི་རྟེན་འབྲེལ། ལས་དང་ལས་ཀྱི་འབྲས་བུ་ནི་དགེ་སྡིག་གི་ས་བོན།
རྒྱུ་མ་རིག་པས་འབྲས་བུ་ཅི་ཉེ་བར་བསྒྲུབས་ཤེ་ན། ནང་གི་རྣམ་པར་ཤེས་པས་
འཛིན་པའི་རྟོག་པས་ཡུལ་གྱི་རྣམ་པ་ལ་བཟུང་བའི་བརྟགས་པ་ལ་མངོན་པར་ཞེན་
པས༑ ཤེས་རབ་ཀྱིས་སྤྱད་པར་བྱ་བའི། ཡང་དག་པའི་ལམ་དབུ་མ་ཡང་་་་་
དམིགས་སུ་མེད་པའི་དོན་དང་བྲལ་བ་དག་ཅེས་གསུངས་པ་ཡིན་ནོ། །དེས་ཅི་ཉེ་
བར་བསྒྲུབས་ཤེ་ན། ལོག་པའི་དོན་གྱིས་གབ་པའི་གསང་བ་དང་སྦས་པའི་མན་
ངག་མ་རྟོགས་པར། ཚིག་གསང་བ་དང་ཡི་གེ་སྦས་པའི་གསང་བ་ལ་མངོན་པར་
འཆེལ་ཏེ། མ་རིག་པས་རྒྱུ་དང་འབྲས་བུ་ལ་རྨོངས་པས། སྲིད་པའི་ས་བོན་་་

〔728〕 I1PD958880728.jpg
རྩུབ་མོས་འཕངས་ནས། འཁོར་བའི་ཕུང་པོ་ལེན་པས། མཚམས་མེད་པའི་་་
རབ་ཏུ་ཚ་བའི་དམྱལ་བ་ལ་སོགས་པར་སྐྱེས་སོ། །དམྱལ་བ་དེ་དག་ཀུན་ཀྱང་
ལས་ཀྱི་དབང་གིས་གནོད་པར་འགྱུར་བ་འཁོར་བར་ལྡན་ཏེ། དེ་ལྟར་ཡང་་་་
གསུངས་པ། ཡང་སོས་དང་ནི་ཐིག་ནག་དང་། །བསྡུས་འཇོམས་དང་ནི་ངུ་་་
འབོད་གཉིས། །ཚ་བ་དང་ནི་རབ་ཏུ་ཚ། །གཞན་ཡང་དམྱལ་བ་ཆེན་པོའོ་་
ཞེས་གསུངས་སོ། །དེ་ལ་ཡང་སོས་ཀྱི་གནོད་པ་གང་ཞེ་ན། རལ་གྲི་ཤ་ལང་ཆུ་
གྲི་དང་། །སེན་མོ་མདུང་ཐུང་ཐོ་བ་དང་། །འཁོར་ལོ་རྡོ་རྗེ་མཚོན་རྩེ་གཅིག །
གཞུ་དང་ཐག་མདུང་ལ་སོགས་སོ། །ཡང་སོས་ནི་གནོད་པ་བཅུའོ། །སྟེའུ་དང་
སྟ་རེ་སོག་ལེ་དང་། །ལྕགས་ཀྱི་ཁྱུད་འབར་ཐིག་ནག་གོ། །ས་བཞི་དང་ནི་ཐོ་
བ་སྒོམ། །འཁྲུལ་འཁོར་དང་ནི་འཇོམས་དང་རི། །དེ་ནས་རི་སུལ་ནགས་ཚལ་
རྣམས༑ །དེ་བཞིན་ངུ་འབོད་ཆེ་ཆུང་ངོ་། །དོང་དང་ལྕགས་དང་སྡིག་པ་དང་།།
ཚ་བ་དང་ནི་སྣོད་པ་གསུམ། །གསལ་ཤིང་སྣོད་དང་སླང་ཚན་དང་། །རྫ་
བུམ་བཞིན་དུ་རབ་ཏུ་ཚ། །མི་ཟད་པ་ཡི་འཇིགས་པ་དང་། །དེ་ནས་ལྕེ་ནི་་་་
ཕུར་བརྒྱངས་བཏབ། །ཤིང་རྟས་ཁྲིད་དང་འཁྲབ་དང་རི། །གནོད་པ་ལྔ་ཚན་
མནར་མེད་པའོ། །དེ་ལྟ་བུའི་ཤིན་ཏུ་ཉམ་ཐག་པ་དེའི་ལས་ཀྱི་སྒྲིབ་པ་རྩུབ་མོ་་
དེའི་རྣམ་པར་སྨིན་པ་དེ་ཁད་ཀྱིས་བསྲབ་པ་དང་། དེ་ཉིད་དུ་ཚེ་འཕོས་པར་་་་་
གྱུར་པ་ལས། ཡང་སྔོན་གྱི་སྦས་པའི་གསང་བ་ལ་མངོན་པར་འཆེལ་བའི་དབང་
དང་། མི་དགེ་བ་སྣ་ཚོགས་སྤྱད་པའི་དབང་གིས། སྔོན་གྱི་སྲིད་པའི་ས་བོན་་
གྱིས་མཚམས་སྦྱར་ནས། ལྷ་མོ་ཨུ་མའི་ལྷུམས་སུ་དབང་ཕྱུག་ཆེན་པོའི་ས་བོན་་་་
ལས༑ ལས་ཀྱི་རུ་དྲ་ཆེན་པོར་གྱུར་ཏེ། ཟླ་བ་བཅུར་གནས་སོ། །དེ་ནས་ཨུ་
མའི་བྷ་ག་ནས་འཐོན་པ་ལས། ཇི་ལྟ་བུའི་གཟུགས་དང་ངོ་བོར་གནས་པ་ནི།

〔729〕 I1PD958880729.jpg
གཞུང་ཉིད་ལས་རྒྱས་པར་གསུངས་སོ། །དེ་ལྟ་བུ་དེ་ཉིད་གདུལ་བར་བྱ་བའི་
གཉེན་པོ་ཅི་ལྟ་བུ་ཞེ་ན། དེའི་རྟེན་པའི་སྟོབས་ཐམས་ཅད་མཁྱེན་པས་གཟིགས་
ནས༑ ཞེས་བྱ་བ་གསུངས་ཏེ། དཀོན་མཆོག་བརྩེགས་པ་ལས་ཀྱང་། རྒྱལ་
པོ་ཟས་གཙང་མ་དད་པ་སྐྱེས་པའི་སྟོབས། ཚེ་དང་ལྡན་པ་འཆར་ཀ་ལ་ཡོད་པ་་
དང་འདྲ་བར། ཞི་བས་མི་འདུལ་བའི་གྲགས་པ་ཆེན་པོ་གདུལ་བར་བྱ་བའི་་་
སྟོབས་དཔལ་ཁྲག་འཐུང་ལ་ཡོད་དེ། དེ་ཅིའི་ཕྱིར་ཞེ་ན། གབ་པའི་གསང་བ་
མ་རྟོགས་ཤིང་། སྦས་པའི་གསང་བ་ལ་མངོན་པར་འཆེལ་བའི་རྒྱུ་དེའི་ཕྱིར་དང་།
ཞི་བས་མི་འདུལ་བ་དྲག་པོའི་ལས་ཀྱིས་ཚར་གཅད་པའི་ཕྱིར་རོ། །ཤིན་ཏུ་རྫོགས་
པ་ཆེན་པོའི་ལྷའི་དཀྱིལ་འཁོར་ཐམས་ཅད་པས། ཆེ་བའི་རྡོ་རྗེ་བཀོད་པ་སྟེ།
ཕུང་པོ་དང་ཁམས་དང་སྐྱེ་མཆེད་ཐམས་ཅད་རང་བཞིན་རྫོགས་པ་རྣམ་པར་དག་
པ་ལྷའི་དཀྱིལ་འཁོར་དུ་བཀོད་པའི་ཕྱིར་རོ། །དེ་ལྟར་དེ་དག་ཀྱང་ཐབས་དང་
ཤེས་རབ་ཏུ་ལྡན་པའི་ལྷ་ཁོ་ན་ཉིད་པས། སྒྱུ་འཕྲུལ་དྲ་བའོ། །ཡང་ན་འདུལ་
བའི་དབང་གིས། དཔལ་ཁྲག་འཐུང་གི་དཀྱིལ་འཁོར་དེ་ཉིད་སྒྱུ་མ་སྤྲུལ་པའི་་་་་
བདག་ཉིད་དུ་གནས་པས། ཆེ་བའི་སྒྱུ་འཕྲུལ་རྡོ་རྗེ་བཀོད་པའི་སྒྱུ་འཕྲུལ་དྲ་བའོ།།
དེས་ཅི་སྟོང་གསུམ་འདི་ཁོ་ན་ཉིད་ཙམ་ཞིག་འདུལ་ལམ་གཞན་ཡང་འདུལ་བར་་་་
མཛད་ཅེ་ན། འཇིག་རྟེན་དྲུག་གི་སྲིད་པ་གསུམ་གྱི་བདག་པོ་རུ་དྲ་ཆེན་པོ་ལ་་་་
སོགས་པ། འདུལ་བའི་ང་རྒྱལ་ཆེན་པོའི་གཟི་བརྗིད་བསྟན་པའི་ཕྱིར། །ཞེས་
བྱ་བ་ལ་སོགས་པ་གསུངས་པ་ཡིན་ནོ། །ཕྱིར་ཞེས་བྱ་བ་ཡང་ལྷག་མ་དང་བཅས་
པ་དང་། ཅིའི་ཕྱིར་ཞེ་ན། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་
དང་ཐུགས་རྡོ་རྗེའི་བདག་པོ། བཅོམ་ལྡན་འདས་དཔལ་ཀུན་ཏུ་བཟང་པོ་ཐབས་
དང་ཤེས་རབ་ཀྱི་དགྱེས་པ་ཆེན་པོ་དང་ལྡན་པ་དེས། ཤིན་ཏུ་དྲག་པོ་ཆེན་པོ་་་་


00

〔730〕 I1PD958880730.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
འདུལ་བའི་ཕྱིར། ཁྲོ་བོའི་རྒྱལ་པོའི་དཀྱིལ་འཁོར་སྤྲིན་ཆེན་པོ་རྣམ་པར་འཕྲོས་་
པའི་རྒྱུ་འཕྲུལ་དྲ་བའི་རྒྱལ་པོ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ་
ཞེས་བྱའོ། །དྲ་བ་ཐམས་ཅད་ཀྱི་ཡང་རྒྱལ་པོ་བས་དྲ་བའི་རྒྱལ་པོའོ། །ཁྲོ་བོའི་
དཀྱིལ་འཁོར་དུ་མངོན་པར་འདུ་མཛད་པ་ལ་བྱའོ། །དེ་ལ་བཅོམ་ལྡན་འདས་་
ཞེས་བྱའོ། །བཅོམ་ལྡན་འདས་དཔལ་ཁྲག་འཐུང་སྟེ། དེའི་བཅོམ་པ་དང་་
ལྡན་པའི་དོན་ཇི་ལྟ་བུ་ཞེ་ན། དེ་ནི་བཤད་པར་གྱུར་པ་འདི་ཉིད་ཀྱི་དོན། ཆོ་
འཕྲུལ་ཆེན་པོའི་ཡན་ལག་བཅུ་གཉིས་ཀྱིས་བདུད་སྡེ་བཞི་བཏུལ་བ་འམ། ལེགས་
པའི་ཡོན་ཏན་དྲུག་དང་ལྡན་པ་སྟེ། དེ་ཡང་གང་ཞེ་ན། དང་པོར་དོན་དམ་་
པའི་བྱང་ཆུབ་སེམས་ཀྱི་ངོ་བོ་དཔལ་ཀུན་ཏུ་བཟང་པོའི་རྒྱུའི་རང་བཞིན་དུ་གནས་
པ་དང་། དེ་ལས་ཁྲོ་བོའི་རྒྱལ་པོའི་སྤྲིན་འཕྲོས་པའི་ཏིང་ངེ་འཛིན་ལ་སྙོམས་པར་
བཞུགས་པ་དང་། དེ་བཞིན་ཉིད་ཆོས་ཀྱི་དབྱིངས་ཡུམ་བསྐྱེད་པ་དང་། དེའི་
བྱང་ཆུབ་སེམས་ཀྱི་སྤྲིན་ལས་ཁྲོ་བོའི་དཀྱིལ་འཁོར་རྡུལ་སྙེད་ཐོན་པ་ལས་དེའི་བྱིན་
རླབས་ཀྱིས། དབང་ཕྱུག་ཆེན་པོ་ལ་སོགས་པ་ཀུན་བརྒྱལ་བ་དང་། དེ་ཡང་་་
འདུལ་བར་མཛད་ནས། དབུ་གསུམ་ཕྱག་དྲུག་ཞབས་བཞིར་གྱུར་ཏེ། དུར་་
ཁྲོད་ཆེན་པོར་དགྱེས་ཏེ་བཞུགས་པ་དང་། དེ་ནས་ཡང་གྲགས་པ་ཆེན་པོ་ལ་་
སོགས་པ་བརྒྱལ་སངས་པ་དང་། གཏུམ་པོའི་སེམས་ཀྱིས་གདུག་པའི་ཆོ་འཕྲུལ་
བྱུང་ནས། བརླང་པོའི་གདུག་ཚིག་སྨྲས་པ་དག་བསྒྲལ་བའི་ཕྱིར། ཡང་རིགས་
ལྔའི་ཁྲག་འཐུང་གཅིག་ཏུ་འདུལ་བ་དང་། དེ་ཡང་འདུ་བར་མཛད་ནས་དབུ་
གསུམ་ཞབས་བཞིར་གྱུར་ཏེ། དུར་ཁྲོད་ཆེན་པོར་དགྱེས་ཏེ་བཞུགས་པ་དང་།
མཛད་ནས་དབུ་དགུ་ཕྱག་བཅོ་བརྒྱད་དུ་གནས། དྲག་པོ་ཆེན་པོ་ལ་སོགས་པས་
བསྒྲལ་བ་དང་། དེ་ནས་འཇིག་རྟེན་གྱི་ཁམས་ནམ་མཁའ་དང་བཅས་པའི་

〔731〕 I1PD958880731.jpg
ཡུངས་འབྲུ་གཅིག་ཙམ་དུ་ཆུད་པར་མཛད་ནས། འབྱུང་པོའི་རྒྱལ་མོ་རྣམས་
དབང་དུ་མཛད་པ་དང་། །དེ་ནས་ཡང་འདུལ་བའི་དབང་གིས། རིགས་ལྔའི་
འཇིགས་བྱེད་དུ་སྣང་བར་མཛད་པ་དང་། དེ་ནས་ཡང་དཔལ་ཁྲག་འཐུང་ཆེན་
པོ་དེ་དག་ཀུན་དགྱེས་པས་རོལ་པའི་དཀྱིལ་འཁོར་གྱི་སྤྲིན་འབྱུང་བའི་ཏིང་ངེ་
འཛིན་ལ་སྙོམས་པར་ཞུགས་སོ། །ཨོཾ་ཨཱཿ ཧཱུྃ་བཛྲ་པྲ་བེ་ཤ་ཨ་ལ་ལ་ཧོ། ཞེས་
བརྗོད་པས། འབྱུང་པོའི་རྒྱལ་མོ་རྣམས་ཤིན་ཏུ་ཆགས་པའི་ཡིད་གཡོས་ནས།
པདྨའི་དཀྱིལ་འཁོར་སྡུད་ཅིང་རྒྱས་པར་གྱུར་ནས། དཔེར་ན་རྡོ་ཁབ་ལོང་ལ་
ལྕགས་འདུ་བའི་ཚུལ་དུ་སོ་སོའི་སྐུ་ལ་འཁྲིལ་པས། བྱང་ཆུབ་སེམས་ཀྱི་སྤྲིན་ལས་
འཕྲ་མེན་མ་ལྔ་བརྒྱ་དྲུག་ཅུ་ཐམ་པ་ཐོན་པ་དང་། ང་བསྒྲལ་བ་ཞིང་ཆེན་རྣམ་
པར་དག་པར་བྱ་བའི་ཕྱིར། དབང་ཕྱུག་ཆེན་པོ་ལ་སོགས་པ་རྣམས། སྣམ་
ནས་བྱུང་བ་དང་། མི་གཙང་བའི་འདམ་དུ་ཆུད་པར་མཐོང་བ་དང་། དེ་
རྣམས་དགའ་བར་བྱ་བའི་ཕྱིར། ཨུ་ཙུསྨ་ཀྲོ་ད་སྣམ་ནས་ཕྱུང་བ་དང་། འདམ་
ཀུན་འཐུངས་པ་དང་། དེ་ལྟར་བསྒྲལ་བར་བྱས་པ་དེ་དག་གིས་ཡེ་ཤེས་ཀྱི་དཀྱིལ་
འཁོར་ཧེ་རུ་ཀ་དབུ་བརྒྱ་ལ་སོགས་པར་མཐོན་པ་དག །དེ་ལྟ་བུ་ལ་ཡིད་ཆེས་
པའི་དད་པ་དྲག་པོས་བྱང་ཆུབ་ཏུ་སེམས་བསྐྱེད་ནས། རང་དང་འཁོར་དུ་
བཅས་པ་འབངས་སུ་ཕུལ་ནས། དེ་དག་བྱང་ཆུབ་སེམས་ལ་བཀོད་པའོ། །
དུག་ལྔ་རྣམ་པར་དག་པར་བྱ་བའི་ཕྱིར། མི་ཆགས་མི་སྡང་མི་གླེན་གྱིས་ཀྱང་།
འདོད་ཆགས་ཞེ་སྡང་གཏི་མུག་ང་རྒྱལ་ཕྲག་དོག་ལ་སྤྱོད་ཀྱང་། དེའི་ཉེས་པས་མི་
གོས་ཤིང་། དེ་ཉིད་ཡོངས་སུ་དག་པའི་ཆོས་ཉིད་བྱང་ཆུབ་སེམས་ཀྱི་ངང་ལས་་་
ལྷུན་གྱིས་གྲུབ་པར་མཛད་པས་ལྷའི་བུའི་བདུད་བཅོམ་པ་དང་། བྱང་ཆུབ་ཀྱི་་་་
སེམས་སྐྱེ་བ་མེད་པའི་དབྱིངས་ལས་ཅི་མཛད་ཅི་རོལ་ཡང་སྐྱེ་བ་མེད་པའི་ངང་ལ་་

〔732〕 I1PD958880732.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
བཞུགས་པས་འཆི་བདག་གི་བདུད་བཅོམ་པ་དང་། འཁོར་བ་དང་མྱ་ངན་ལས་
འདས་པའི་ཆོས་ཐམས་ཅད་ཉིད་ཀྱིས་དཀྱིལ་འཁོར་དུ་དབྱེར་མེད་པར་མཛད་པས་
དབང་ཕྱུག་དང་། འཁོར་བར་གྱུར་ཀྱང་ཡིད་དུ་འོང་བའི་གཟུགས་སུ་བཞུགས་་
པས། གཟུགས་བཟང་བ་དང་། ཟབ་པའི་དཔལ་འཇིག་རྟེན་དང་འཇིག་་་་
རྟེན་ལས་འདས་པའི་ལྷ་མོའི་དཀྱིལ་འཁོར་ལ་ལོངས་སྤྱོད་པ་དང་། རྒྱ་ཆེ་བའི་དེ་
བཞིན་ཉིད་ཆོས་ཀྱི་དབྱིངས་དང་ལྡན་པས་དཔལ་དང་ལྡན་པ་དང་། འཇིག་
རྟེན་དང་འཇིག་རྟེན་ལས་འདས་པའི་གྲགས་པ་ཐམས་ཅད་འདུས་པའི་གཙོ་བོར་་
གྱུར་པས། གྲགས་པ་དང་། སྟོང་པ་ཆེན་པོའི་ངོ་བོ་ཡེ་ཤེས་ཆེན་པོ་དྲུག་དང་་
ལྡན་པས་ཡེ་ཤེས་དང་། སྐྱེ་བ་མེད་པའི་དབྱིངས་ལ་བཞུགས་ཤིང་མི་གཡོ་ཡང་།
དུས་བཞི་མཉམ་པ་ཉིད་དུ་འགྲོ་བ་མི་འདོར་བའི་བརྩོན་འགྲུས་ཏེ། དེ་ལྟར་ན་ཆོ་
འཕྲུལ་ཆེན་པོའི་ཡན་ལག་བཅུ་གཉིས་ཀྱིས་ནི། བདུད་སྡེ་བཞི་བཏུལ་ཞིང་ལེགས་
པའི་ཡོན་ཏན་དྲུག་དང་ལྡན་པའི་ངོ་བོ། །དེ་ལྟ་བུའི་བཅོམ་ལྡན་འདས་དེས།
ཁྲོ་བོའི་དཀྱིལ་འཁོར་གྱི་སྤྲིན་ཆེན་པོ་རྣམ་པར་འཕྲོ་བའི་སྒྱུ་འཕྲུལ་དྲ་བའི་ཏིང་
འཛིན་ལ་སྙོམས་པར་ཞུགས་པས་ཐབས་དང་ཤེས་རབ་ཏུ་ལྡན་པའི་བྱང་ཆུབ་
སེམས་ལས་ཁྲོ་བོའི་དཀྱིལ་འཁོར་དུ་འཐོན་ཏོ། །ཞེས་བྱ་བ་དང་འབྲེལ་ཏོ། །
ཁྲོ་བ་ཅན་ཐམས་ཅད་ཀྱི་རྒྱལ་པོ་བས་ཁྲོ་བའི་རྒྱལ་པོའོ། །གདུལ་བར་བྱ་བའི་
ཞིང་། འཇིག་རྟེན་དྲུག་གི་ཕྱོགས་བཅུ་ཐམས་ཅད་གང་བའི་དཀྱིལ་འཁོར་གྱི་
སྤྲིན་ཆེན་པོ་རྣམ་པར་འཕྲོ་བའི་སྒྱུ་འཕྲུལ་དྲ་བ་ཞེས་བྱ་བའི་ཏིང་ངེ་འཛིན་ལ་
སྙོམས་པར་ཞུགས་པ་དེ་ཅི་མཛད་ཅེ་ན། ཡེ་ཤེས་ཀྱི་སྐུ་དཔལ་ཁྲག་འཐུང་མངོན་
པར་འདུ་མཛད་དོ། །ཞེས་བྱའོ། །དེ་ལྟར་མངོན་པར་འདུ་མཛད་པས་ན།
ཡེ་ཤེས་ཀྱི་ཡུམ་ཆོས་ཀྱི་དབྱིངས་ཀྱི་ཕྱག་རྒྱ་ཁྲོ་མོ་རྡོ་རྗེ་དབྱིངས་ཀྱི་དབང་ཕྱུག་མ་

〔733〕 I1PD958880733.jpg
ཡང་། དེ་བཞིན་ཉིད་ཆོས་ཀྱི་དབྱིངས་ནས་ཕྱུང་ངོ་ཞེས་བྱའོ། །དེ་ཡང་ཁྲོ་
མོའི་ཚུལ་ཇི་ལྟ་བུ་ཞེ་ན། ཧི་ཧི་དགྱེས་པའི་གཟི་མདངས་དང་ལྡན་པས།
གསང་བའི་པདྨ་དམར་པོ་ཁ་ཕྱེ་ཞིང་རྒྱས་པར་མཛད་དོ། །དེ་ལྟར་ཡབ་ཡུམ་
ཐབས་དང་ཤེས་རབ་གཉིས་སུ་མེད་པར་འཁྲིལ་པའི་དགྱེས་པའི་བདེ་བས་ཐིམ་་་
ནས༑ ཁྲོ་བོའི་དཀྱིལ་འཁོར་དུ་ཐོན་ཏོ་ཞེས་བྱ་བ་དང་འབྲེལ་ཏོ། །དེ་ཡང་རྒྱུ་
གང་ལགས་ཞེ་ན། བྱང་ཆུབ་སེམས་ཀྱི་སྤྲིན་ལས་སོ། །རྐྱེན་གང་གིས་ཞེ་ན།
སྔགས་ཀྱི་ཡིག་འབྲུ་བརྗོད་པས་སོ། །གནས་གང་ནས་འཐོན་ཞེ་ན། ཡུམ་གྱི་བྷ་
ག་བ་སྤུའི་བུ་ག་ནས་སོ། །ཡུལ་གང་དུ་འཕྲོ་ཞིང་འཁྱིལ་པར་འགྱུར་ཞེ་ན།
འཇིག་རྟེན་དྲུག་གི་ཕྱོགས་བཅུ་ཐམས་ཅད་དུ། ལྟས་ཆེན་པོ་བཅོ་ལྔ་བསྟན་ཏོ་
ཞེས་བྱའོ། །དེས་འབྲས་བུ་ཅི་ཉེ་བར་བསྒྲུབས་ཤེ་ན། འཇིག་རྟེན་དྲུག་གི་
ཕྱོགས་བཅུ་མཐའ་ཡས་པའི་སྟོང་ཁམས་ཐམས་ཅད་ན་གནས་པའི་དབང་ཕྱུག་ཆེན་
པོ་ལ་སོགས་པ་ཐམས་ཅད་ནི་བརྒྱལ་བར་གྱུར་ཏོ་ཞེས་བྱའོ། །དེ་ནས་བཅོམ་ལྡན་
འདས་དགྱེས་པ་ཆེན་པོས་དཔལ་ཀུན་ཏུ་བཟང་པོ་ཧེ་རུ་ཀ་དེ་ཉིད་དྲག་པོ་འཇིགས་
བྱེད་ཆེན་པོ་འདུལ་བའི་ཕྱིར། སྤྲུལ་པའི་ཡེ་ཤེས་ཀྱི་རྡོ་རྗེ་འཇིགས་བྱེད་ཆེན་པོ་་་
ཤིན་ཏུ་དམ་པའི་ཚད་དང་ལྡན་པའི། ལྷ་དང་མི་དང་ལྷ་མ་ཡིན་དུ་བཅས་པ་ལ་
སོགས་པ་བཅུད་ཀྱི་འགྲོ་བ་ཐམས་ཅད་ཀྱང་། སྐྱི་བུང་བྱེད་པའི་ཡེ་ཤེས་ཀྱི་མེ་་་་
དཔུང་འཇིག་པའི་དུས་ལྟར་འབར་བར་བྱེད་པའི་དཔལ་ཁྲག་འཐུང་ཆེན་པོའི་ཆ་་
ལུགས་ཀྱིས། རུ་ཏྲ་ཆེན་པོ་དབང་དུ་བྱ་བའི་ཕྱིར། ཐམས་ཅད་ཀུན་ཏུ་སྤྲུལ་་་
པའི་ཁྲོ་བོ་ཆེན་པོ་དེ་དག་དང་མཐུན་པར། སྐུ་མདོག་དམར་ནག །སྨུག་ནག་་
ཅིར་ཡང་འགྱུར་བ། དབུ་དང་ཕྱག་དང་ཞབས་སྟོང་ཁམས་ཀྱི་རྡུལ་སྙེད་ཀྱི་
མཚན་མ་སྣ་ཚོགས་འཛིན་པ་དེ། དབུ་གསུམ་ཕྱག་དྲུག་ཞབས་བཞིར་གྱུར་ནས་

〔734〕 I1PD958880734.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དུར་ཁྲོད་ཆེན་པོར་གྱུར་ནས་དགྱེས་སོ། །ཁྲག་གི་རྒྱ་མཚོའི་དབུས་ན། ཀེང་
རུས་ཆེན་པོར་སྤྲུལ་པའི་རི་རབ་ཀྱི་སྟེང་ན། འབར་བ་ཆེན་པོའི་ཀློང་འཁོར་ལོའི་
དཀྱིལ་ན། དབང་ཕྱུག་ཆེན་པོ་དང་དུར་ཁྲོད་ཀྱི་བདག་པོ་གྲགས་པ་ཆེན་པོ་ཁྱོ་
ཤུག་གི་གདན་ལ་བརྐྱང་བསྐུམ་དུ་བཞུགས་སོ། །དེས་ནི་འདི་སྟོན་པ་ཡིན་ཏེ།
དཔལ་གསང་བའི་སྙིང་པོའི་རྩ་བ་དང་ཡན་ལག་དང་། བཟའ་བ་དང་བཏུང་
བའི་དམ་ཚིག་དང་སྡོམ་པ་ལ་གནས་པའི་རྣལ་འབྱོར་པས། དང་པོར་བྱང་ཆུབ་
མཆོག་ཏུ་སེམས་བསྐྱེད་པར་བྱ་སྟེ། བདག་གིས་དཔལ་ཀུན་ཏུ་བཟང་པོ་ཧེ་རུ་
ཀ་འགྲོ་བ་དབུགས་འབྱིན་པའི་མཐུའ་དང་ལྡན་པ་དེའི་གོ་འཕང་ཐོབ་པར་བྱས་ལ།
སེམས་ཅན་ཐམས་ཅད་ཀྱང་དཔལ་ཀུན་ཏུ་བཟང་པོའི་གོ་འཕང་ལ་བཟུང་བར་བྱའོ། །
ཞེས་བྱང་ཆུབ་མཆོག་ཏུ་སེམས་བསྐྱེད་པར་བྱའོ། །དེ་ནས་བདག་ཉིད་དཔལ་
ཀུན་ཏུ་བཟང་པོ་ལས། ཡུད་ཙམ་གྱི་ཏིང་ངེ་འཛིན་གྱིས་དེ་བཞིན་གཤེགས་པ་་་་
ཐམས་ཅད་ཀྱི་སྐུ་གསུང་ཐུགས་རྡོ་རྗེའི་བདག་པོ། བཅོམ་ལྡན་འདས་དཔལ་ཀུན་
ཏུ་བཟང་པོ་ཧེ་རུ་ཀ་དབུ་དགུ་ཕྱག་བཅོ་བརྒྱད། ཞབས་རྣམ་པ་བརྒྱད་དུ་གནས་
པ༑ འབར་བ་ཆེན་པོའི་ཚུལ་དགུ་དང་ལྡན་པ། བསྐལ་པའི་མེ་དཔུང་དུ་
འབར་བར་བསྒོམ་པར་བྱའོ། །ཅིའི་ཕྱིར་འདི་རྫོགས་པའི་རིམ་པས་བསྐྱེད་པར་
བྱ་བ་ཡིན་ཞེ་ན། རང་བཞིན་གྱི་དཀྱིལ་འཁོར་ནི་བསྐྱེད་པའི་ཏིང་ངེ་འཛིན་
བསྒོམ་པར་མི་བྱའོ། །ཞེས་གསུངས་པའི་ཕྱིར་རོ། །ཡང་སློབ་དཔོན་ཆེན་པོ་
དགྱེས་པའི་རྡོ་རྗེས་མཛད་པའི་ཕྱོགས་ལས་ནི། དེ་ཡང་དང་པོ་ཡུད་ཙམ་གྱི་
ཏིང་ངེ་འཛིན་གྱིས། དེ་བཞིན་གཤེགས་པ་ཐམས་ཅད་ཀྱི་བདག་པོ། སངས་
རྒྱས་ཐམས་ཅད་ཀྱི་ངོ་བོ་ཉིད་དཔལ་ཀུན་ཏུ་བཟང་པོ་དྲན་པར་བྱས་ལ། སྣའི་་་
དབུགས་རིངས་དྲོ་བ་ལས། །ཡིད་མི་འགྱུར་བར་བརྟན་པར་བཟུང་ནས། དེ་


0

〔735〕 I1PD958880735.jpg
བསྟན་འགྱུར རྒྱུད སྤྱི 
ཉིད་ལས་རང་གི་སེམས་ཀྱི་ངོ་བོ་ཡི་གེ་ཧཱུཾ་འཇིག་པའི་དུས་ཀྱི་མེ་དང་འདྲ་བ་ཉི་མའི་
དཀྱིལ་འཁོར་གྱི་སྟེང་ན་འདུག་པར་བརྟགས་ལ། དེ་ཉིད་ཁྲོ་བོ་རྡོ་རྗེ་རྩེ་དགུ་པར་
སྣང་བ་ཡང་། རྭ་འདེགས་པ་འཚམས་ཐུང་བ། ཡེ་ཤེས་ཀྱི་འོད་ཟེར་བསྐལ་
པའི་མེ་དཔུང་དུ་གྱུར་པར་རྟག་གོ། །དེ་ལ་ཡང་སྐུ་གསུང་ཐུགས་ཀྱི་འཕྲོ་འདུ་་
མཐར་ཐུག་པ་དང་། ཡེ་ཤེས་ཐམས་ཅད་འདུས་པའི་སྐུ་དཔལ་ཁྲག་འཐུང་རང་
གི་མཚན་ཉིད་གནས་པར་བརྟག་གོ། །ཡང་གསུམ་དུ་ན། དེ་ལྟར་རང་བཞིན་
གྱི་དཀྱིལ་འཁོར་ལ་རྫོགས་པའི་ཏིང་ངེ་འཛིན་ལས་མ་གཏོགས་པར། བསྐྱེད་པའི་
ཏིང་་འཛིན་མི་འཐད་པ་ཉིད་དུ་ཟིན་གྱིས་ཀྱང་། ཕྱི་རབས་ཀྱི་སྙོམས་ལས་ཅན་
དག་ཏིང་ངེ་འཛིན་མེད་པར་བསྒོམ་པའི་ལས་སུ་བྱ་བ་ལ་འཇུག་པ་འགག་པ་དང་།
འདིར་ཡང་ཏིང་ངེ་འཛིན་ཞེས་སྨོས་པ་ཡང་། རང་བཞིན་གྱི་དཀྱིལ་འཁོར་ལ་་་་་
སྤྱིར་སྨོས་པ་ཡིན་ཏེ། ཁྲོ་བོའི་རྒྱལ་པོའི་དཀྱིལ་འཁོར་གྱི་སྤྲིན་ཆེན་པོ་རྣམ་པར་་
འཕྲོ་བའི་སྒྱུ་འཕྲུལ་དྲ་བའི་རྒྱལ་པོའི་ཏིང་ངེ་འཛིན་ཞེས་སྤྱིར་སྨོས་པ་ཡིན་ཏེ། རྡོ་
རྗེ་ཆོ་ག་བས་ལྷའི་སྐུ་ཕྱག་རྒྱར་བསྐྱེད་པ་ནི་མ་སྨོས་སུ་ཟིན་ཀྱང་། འོན་ཀྱང་་་
རབས་ཀྱི་རྣལ་འབྱོར་པའི་དོན་དུ། ཏིང་ངེ་འཛིན་ལ་སྙོམས་པར་ཞུགས་པ་ཞེས་
བྱ་བ་དེ་ཙམ་ལ་བརྟེན་ནས། རྡོ་རྗེ་ཆོ་ག་ལྔས་ལྷའི་སྐུ་ཕྱག་རྒྱར་བསྐྱེད་པར་བྱ་བ་
དེ་ཡང་གང་ཞེ་ན། དང་པོ་གོང་དུ་གསུངས་པ་ལྟར་སྐྱེ་འགག་དང་། གནས་
དམིགས་དང་། འགྲོ་འོང་ལ་སོགས་པ་ལྔས་རྣམ་པར་ཐར་པ་མི་མཐུན་པའི་
ཕྱོགས་ལྔ་བསལ་ནས། སྟོང་པ་ཉིད་ལ་སོགས་པའི་རྣམ་པར་ཐར་པའི་སྒོ་ལྔས།
རྡོ་རྗེ་ཆོ་ག་དང་པོ་བསྒོམ་པར་བྱའོ། །དེ་ནས་རང་གི་སེམས་ཀྱི་ངོ་བོ་རབ་ཏུ་
བརྟན་པའི་ཨ་དཀར་པོ་འཕྲོ་ཞིང་འདུ་བ་ལས། ཟླ་བའི་དཀྱིལ་འཁོར་མཐའ་
ཡས་པ་ཨ་ཡིག་གིས་བསྐོར་བར་བསྒོམ་པར་བྱའོ། །ཡང་ཟླ་བའི་དཀྱིལ་འཁོར་གྱི་


0

〔736〕 I1PD958880736.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
སྟེང་དུ་དབུས་ཀྱི་ཨ་འཕྲོས་ཤིང་འདུས་པ་ལས། ཀ་ཡིག་གི་ཚོགས་ཀྱིས་རབ་ཏུ་
བརྒྱན་པའི་ཉི་མའི་དཀྱིལ་འཁོར་དུ་བསྒོམ་པར་བྱ་སྟེ། དེ་ལྟར་ཐབས་དང་ཤེས་
རབ་བསོད་ནམས་དང་ཡེ་ཤེས་ཀྱི་ཚོགས་ཀྱི་བདག་ཉིད་ཉི་ཟླ་བརྩེགས་མ་ནི། རྡོ་
རྗེ་ཆོ་ག་གཉིས་པའོ། །དེ་དག་འོད་དུ་ཞུ་སྟེ། འོད་ཀྱི་གོང་བུ་ཡེ་ཤེས་ཀྱི་ཁ་
དོག་ལྔ་དང་ལྡན་པ་བསྒོམ་པ་ནི། མཉམ་པ་ཉིད་ཀྱི་ཡེ་ཤེས་ཀྱི་ངོ་བོ་ཆོ་ག་གསུམ་
པའོ༑ །དེ་ལྟར་ཡེ་ཤེས་ཀྱི་འོད་ཀྱི་གོང་བུ་དེ་འོད་དུ་ཞུ་ནས། ཡི་གེ་ཧཱུཾ་མཐིང་
ནག་འབར་བ་བསྐལ་པའི་མེ་དཔུང་དུ་འབར་བར་བསྒོམས་ནས་ཧཱུཾ་གི་འཕྲོ་འདུ་
ལས་ཁྲོ་བོའི་རྡོ་རྗེ་ནག་པོ་རྩེ་དགུ་པ། ཁྲོ་བོའི་ཞལ་བཅུ་དྲུག་པ་དང་ལྡན་པ་ལ་ཧཱུཾ་
གིས་བརྒྱན་པར་བསྒོམ་པ་ནི། སོ་སོ་ཀུན་ཏུ་རྟོག་པའི་ཡེ་ཤེས་ཀྱི་ཆོ་ག་བཞི་པའོ།།
དེ་ལྟར་རྡོ་རྗེའི་བུམ་པའི་ཧཱུཾ་ལས། སྐུ་གསུང་ཐུགས་ཡོན་ཏན་འཕྲིན་ལས་ལྔའི་་་་
འོད་ཟེར་འཕྲོ་ཞིང་འདུ་བ་ལས། ཡེ་ཤེས་ཀྱི་འོད་ཟེར་རྡོ་རྗེ་དེ་ཉིད་རབ་ཏུ་གཟི་
བྱིན་དང་ལྡན་པར་གྱུར་ཏོ། །དེ་ལས་ཡང་འཕྲོས་ཤིང་འདུས་པ་ལས། ཨོཾ་མ་་
ཧཱ་ཤྲཱི་ཧེ་རུ་ཀ་རུ་ལུ་རུ་ལུ་ཧཱུཾ་ཞེས་པས་བདག་དཔལ་ཁྲག་འཐུང་དབུ་དགུ་པ་ཚུལ་་་
དང་ལྡན་པ། ཕྱག་བཅོ་བརྒྱད་ལ། གཡས་དང་པོ་རྡོ་རྗེ་རྩེ་དགུ་པ། གཉིས་
པ་ན་རྡོ་རྗེ་རྩེ་ལྔ་པ། གསུམ་པ་ན་འཁོར་ལོ། བཞི་པ་ན་འཁོར་ཡུག །ལྔ་པ་་
ན་རིན་པོ་ཆེ་འབར་བ། དྲུག་པ་ན་རལ་གྲི། བདུན་པ་ན་སྟི་རའི་དབྱུག་པ།
བརྒྱད་པ་ན་དབང་ཕྱུག་ཆེན་པོའི་ལིང་ག །དགུ་པ་ན་དབང་ཕྱུག་ཆེན་པོའི་སྙིང་།
གཡོན་དང་པོ་ན་དུང་ཆེན་པོ་བདུད་རྩི་རྣམ་པ་ལྔ་དང་སྙིང་ཆེན་པོས་བཀང་བ།
གཉིས་པ་ན་དྲིལ་བུ། གསུམ་པ་ན་པདྨ། བཞི་པ་ན་དགྲ་སྟ། ལྔ་པ་ན་རལ་
གྲི༑ དྲུག་པ་གཤོལ། བདུན་པ་ན་ཁ་ཊཱཾ་ག །བརྒྱད་པ་ན་ཨུ་མའི་བྷ་ག །དགུ་
པ་ན་རྒྱུ་མའི་ཕྲེང་བའི་ཞགས་པ། འབར་བ་ཆེན་པོའི་ཞལ་དགུ་ལ། དབུས་ཀྱི་

〔737〕 I1PD958880737.jpg
ཞལ་མཐིང་ནག་ཏུ་གནས་པ། བཛྲ་ཧེ་རུ་ཀའི་ཞལ། གཡས་སྨུག་ནག་དུ་
གནས་པ་བུད་དྷ་ཧེ་རུ་ཀའི་ཞལ། ཐ་མ་སེར་ནག་དུ་གནས་པ་རཏྣ་ཧེ་རུ་ཀའི་་་
ཞལ༑ གཡོན་གྱི་དང་པོ་དམར་ནག་ཏུ་གནས་པ་པདྨ་ཧེ་རུ་ཀའི་ཞལ། ཐ་མ་
ལྗང་ནག་ཏུ་གནས་པ་ཀརྨ་ཧེ་རུ་ཀའི་ཞལ། དེའི་སྟེང་ན་ཞལ་དམར་པོར་གནས་
པ་ནི། དེ་བཞིན་གཤེགས་པ་ཐམས་ཅད་ཀྱི་གསུང་གི་རྡོ་རྗེའི་ཞལ། གཡས་་་་
དཀར་པོ་དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་སེམས་ཀྱི་རང་བཞིན་རྒྱུའི་
ངོ་བོ་རྡོ་རྗེ་སེམས་དཔའི་ཞལ། གཡོན་པ་དེ་བཞིན་གཤེགས་པ་ཐམས་ཅད་ཀྱི་་་་
འབྲས་བུའི་ངོ་བོ་མི་བསྐྱོད་པའི་ཞལ། དེའི་སྟེང་གི་ཞལ་ནི་དེ་བཞིན་གཤེགས་པ་
ཐམས་ཅད་ཀྱི་སྤྱི་གཟུགས་དཔལ་ཀུན་ཏུ་བཟང་པོའི་ཞལ་ཏེ། དེ་དག་ཀྱང་རིམ་་་
བཞིན་ཏུ། དབུས་ནས་སྒེག་པའོ། །གཡས་པ་གཉིས་པའོ་དང་འཇིགས་སུ་
རུང་བ། གཡོན་གཉིས་རྒོད་པ་དང་གཤེའ་བ་དང་། དབུས་འཇིགས་པར་
བྱེད་པ་དང་། གཡས་དཀར་བ་སྙིང་རྗེ། གཡོན་སྔོ་བ་རྔམ་པ། དབུས་
དཀར་ཞིང་དམར་བ་ཞི་བའི་ཞལ་ལོ། །ཞབས་བརྒྱད་ཀྱིས་ཕྱིས་འབྱུང་བའི་དོན་
གྱི་ཨུ་མ་དང་། དབང་ཕྱུག་ཆེན་པོ་དང་། འཇིགས་བྱེད་ཆེན་པོ་རུ་ཏྲ་དང་། །
འཇིགས་བྱེད་ཆེན་པོ་གཉིས་ཏེ་བཞི། །ཡབ་ཀྱི་ཞལ་དང་རྐེད་པ། ཡུམ་གྱི་ཞལ་
དང་ནུ་མ་རྣམས་གནོན་ནོ། །དེ་ནས་འོག་གི་ཕྱོགས་སུ་ཐམས་ཅད་རྟེན་པར་ནུས་
པའི་རླུང་གི་དཀྱིལ་འཁོར་གྱི་སྟེང་ན། ཁྲག་གི་རྒྱ་མཚོའི་དཀྱིལ་ནས། ཀེང་་་་
རུས་ཀྱི་རི་རབ་དེའི་སྟེང་དུ་ཡང་ཧཾ་གི་ཡེ་ཤེས་ལས་གྲུབ་པའི་རྡོ་རྗེ་རྒྱ་གྲམ་གྱི་དབུས་
ནས༑ ཡེ་ཤེས་ལས་གྲུབ་པའི་གསེར་གྱི་འཁོར་ལོ་རྩིབས་བཞི་པ། སངས་རྒྱས་
ཀྱི་ཞིང་ཐམས་ཅད་དང་ཐ་མི་དད་པའི་ལྟེ་བ་ལ། འོད་དཀར་པོ་ལས་མཆོད་རྟེན་
གྱི་གཞལ་ཡས་ཁང་། དེའི་ནང་དུ་རྗ་གྱི་བྱིན་རླབས་ལས། ཡེ་ཤེས་འབར་བའི་

〔738〕 I1PD958880738.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
གཞལ་ཡས་ཁང་། རྒྱ་ཕྱོགས་བཅུར་ཡོངས་སུ་མ་ཆད་པ། ཕྱི་དང་ནང་མེད་་
པར་ཀུན་ཏུ་ཡང་ནང་དུ་གྱུར་པ་ནི། འབར་བའི་འཕྲེང་བ་འཁོར་ལོ་རྩིབས་བཞི་
པ༑ གྲུ་ཚད་བཞིས་བརྒྱན་པ། གྲུ་བཞི་སྒོ་ཁྱུད་བཞི་དང་ལྡན་པ། འབར་
བའི་བར་ཁྱམས་གཉིས་ལ། བར་རྡོ་རྗེའི་སྒོ་དང་སྒོ་གང་གིས་ཕྱེ་བ། རྡོ་རྗེའི་
དྲ་བ་ཉིད་ཀྱི་ཕྱིར། མཐའ་ཡས་པ་དང་འཇོག་པོ་ལ་སོགས་པ་རྣམས་ཀྱིས།
རང་རང་གི་ཕྱོགས་ཕྱོགས་ཀྱི་དྲ་བ་དང་། དྲ་ཕྱེད་དུ་བྱས་པ་ལ། ཐོད་རློན་
ཤིན་ཏུ་གདུག་པའི་མཆེ་བས་བཟུང་བ། ཉི་མ་དང་ཟླ་བའི་བརྒྱན་པ་སྟེ། དེའི་
ཕྱིར་ཡང་གསུངས་པ། སྦྲུལ་དང་ཐོད་རློན་ཉི་ཟླར་བཅས་ཞེས་བྱའོ། །གཞན་
ཡང་འབར་བའི་འཕྲེང་བ་མང་པོ་འཕྲོ་ཞིང་འཁྲུག་པར་སྣང་ལ། ལོངས་སྤྱོད་ཀྱི་
རྣམ་པ་མང་པོ་འཁྲུག་པའོ། །དེ་ལྟར་དབུས་སུ་འཁོར་ལོ་རྩིབས་བཞི་པར་གྱུར་ཏེ།
དཀྱིལ་འཁོར་བརྒྱད་དུ་ཕྱེ་བའོ། །དེ་ནས་བདག་ཉིད་དབུས་ཀྱི་གདན་ལ་གནས་
ཏེ༑ ཆེ་བའི་རྡོ་རྗེ་བཀོད་པ་སྒྱུ་འཕྲུལ་དྲ་བ་ཞེས་བྱ་བའི་ཏིང་ངེ་འཛིན་ལ་སྙོམས་
པར་ཞུགས་ཏེ། དེ་བཞིན་ཉིད་ཆོས་ཀྱི་དབྱིངས་ལས། མྱུ་གུ་དང་གྲིབ་མའི་
ཚུལ་དུ། ཁྲོ་མོ་དབང་ཕྱུག་མ་མངོན་པར་ཕྱུང་སྟེ། ཧི་ཧི་དགྱེས་པའི་གཟི་
མདངས་ཀྱིས། འདོད་ཆགས་ཆེན་པོའི་ཚུལ་དུ་གནས་ཏེ། རིན་ཆེན་པད་མ་
རྒྱས་པར་མཛད་ནས། ཡབ་ཀྱི་གསང་བའི་དཀྱིལ་འཁོར་རྡོ་རྗེ་དང་། ཡུམ་གྱི་
པདྨ་གཉིས་སུ་མེད་པར་འཁྲིལ་པ་ལས། བྱང་ཆུབ་ཀྱི་སེམས་ཀྱི་སྤྲིན་ཡུམ་གྱི་
གསང་བའི་བྷ་གར། བྱང་ཆུབ་སེམས་རྒྱ་མཚོའི་རྦ་རླབས་བཞིན་དུ་འཁྲུག་པ་ལས།
ཧཱུྃ་ཧཱུྃ་ཧཱུྃ་བི་ཤྭ་བཛྲ་ཀྲོ་དྷ་ཛྭ་ལ་མན་ད་ལ་ཧ་ལ་ཧ་ལ་ཧཱུཾ་ཕཊ། ཅེས་བརྗོད་
པས་འཇིག་རྟེན་དྲུག་གི་ཕྱོགས་བཅུ་ཁྱབ་པར་ཁྲོ་བོའི་ཚོགས་རྡུལ་སྙེད་ཐོན་ནས།
རབ་ཏུ་གཡོས་པས། དེ་ན་གནས་པའི་དབང་ཆེ་བར་གྲགས་པའི་གྲགས་པ་ཆེན་

〔739〕 I1PD958880739.jpg
པོ་དང་། གཟི་བརྗིད་ཆེན་པོ་ཐམས་ཅད་བརྒྱལ་ནས་དྲན་པ་མེད་པར་བྱས་ཏེ།
གྲགས་པ་ཆེན་པོ་དང་དབང་ཕྱུག་ཆེན་པོ་དང་བཅས་པ་སླར་བྱོན་ནས། བཅོམ་
ལྡན་འདས་ཕྱག་དང་ཞབས་བསམ་གྱིས་མི་ཁྱབ་པ་དེ་ཉིད་ལས། ཐུགས་ཀྱི་
རིགས་ཞེ་སྡང་རྣམ་པར་དག་པ་ཆོས་ཀྱི་དབྱིངས་ཀྱི་ངོ་བོར་གནས་པ་རྣམས་ནི།
བཛྲ་ཧེ་རུ་ཀར་གྱུར་ཏེ། དབུས་ཀྱི་གདན་ལ་བཞུགས་སོ། །ཕྱི་མ་ཡང་རང་
རང་གི་འདུལ་བའི་གདན་ལ་བྱོན་ཏེ། སྐུའི་རིགས་གཏི་མུག་རྣམ་པར་དག་པ་མེ་
ལོང་ལྟ་བུའི་ཡེ་ཤེས་སུ་གནས་པ་རྣམས་ནི། ཡང་གཅིག་ཏུ་གྱུར་ཏེ། ཤར་དུ་་
རང་བཞིན་གྱིས་བཏིང་བའི་དྲི་ཟའི་གདན་ལ་གནས་སོ། །ཕྱི་མ་ཡང་དེ་བཞིན་དུ་
སྦྱར་རོ། །བཙུན་མོ་ཁྲག་འཐུང་ཆེན་མོ་རྣམས་ཀྱང་། སོ་སོའི་སྐུ་ལ་འཁྲིལ་ཏེ་
བཞུགས་སོ། །དེ་ནས་དྲག་པོ་ཆེན་པོ་ལ་སོགས་པ་གཏུམ་པའི་སེམས་ཀྱིས་གདུག་
པའི་ཆོ་འཕྲུལ་ཆེན་པོ་སྣ་ཚོགས་པ་བསྟན་ནས། མགྲིན་གཅིག་ཏུ་གདུག་པའི་ང་
རོ་གཏུམ་པའི་བརླང་ཚིག་སྨྲས་པ། ཐོང་ཐོང་ཅི་སྙིང་རྗེའི་བདག་པོ་ཅི་དེ་ལྟར་་་
བྱེད་དམ་ཞེས་ཟེར་ཞིང་། ཤིན་ཏུ་གདུང་སེམས་ཀྱིས་ཁྲོས་ནས་ངམ་མོ། །དེ་་
ནས་བཅོམ་ལྡན་འདས་དགྱེས་པ་ཆེན་པོ་དབུ་དགུ་ཕྱག་བཅོ་བརྒྱད་ཞབས་རྣམ་པ་་་
བརྒྱད་དུ་གནས་ནས་རྔམ་པའི་སྐད་ཀྱིས་ཧཱུཾ་ཧཱུཾ་ཧཱུཾ་བྱོ་ཨེ་ཨ་ར་ལི་ཛ་ཞེས་བརྗོད་
པས༑ ཕྱོགས་བཅུའི་འཇིག་རྟེན་གྱི་ཁམས་ནམ་མཁའ་དང་བཅས་པར་བསྡུས་ནས།
ཡུངས་འབྲུ་གཅིག་ཙམ་དུ་བསྡུས་སོ། །དེ་ནས་འབྱུང་པོ་ཐམས་ཅད་ཀྱི་རྗེ་མོ་ཡང་
རྗེ་མོ། མིའི་སྲིན་མོ་དམར་སེར་ལ་སོགས་པ་ཉི་ཤུ་རྩ་བརྒྱད་བྲན་དང་འཁོར་དུ་
བཅས་པ་འཁོར་ཞིང་གི་རྡུལ་སྙེད་ཀྱང་བསྡུས་སོ། །དེ་ནས་བཅོམ་ལྡན་འདས་
དགྱེས་པ་ཆེན་པོ་དཔལ་ཁྲག་འཐུང་ཆེན་པོས་ཡང་འདུལ་བའི་ཐབས་ཀྱིས་རིགས་
ལྔའི་འཇིགས་བྱེད་ཆེན་པོར་སྣང་བར་མཛད་ནས། དགྱེས་པས་རོལ་པའི་དཀྱིལ་

〔740〕 I1PD958880740.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
འཁོར་གྱི་སྤྲིན་འབྱུང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས།
ཨོཾ་ཨཱཿཧཱུཾ་བཛྲ་པྲ་བེ་ཤ་ཨ་ལ་ལ་ཧོ་ཞེས་བརྗོད་པས། འབྱུང་པོའི་རྒྱལ་མོ་རྣམས་་་
ཤིན་ཏུ་ཆགས་པའི་ཡིད་གཡོས་ཏེ། པདྨའི་དཀྱིལ་འཁོར་སྡུད་ཅིང་རྒྱས་པར་གྱུར་
ནས༑ དཔེར་ན་རྡོ་ཁབ་ལེན་ལ་ལྕགས་འདུ་བའི་ཚུལ་དུ། གཙོ་བོ་ལ་བརྒྱད་
འཁྲིལ་རིགས་བཞི་ལྔ་ལྔ་འཁྲིལ་ལོ། །དེ་ནས་བཅོམ་ལྡན་འདས་དགྱེས་པ་ཆེན་་་་་
པོས༑ ཁྲོ་བོའི་དཀྱིལ་འཁོར་དེ་དག་གིས་ཧཱུཾ་ཞེས་བརྗོད་པས། པདྨའི་དཀྱིལ་
འཁོར་གྱི་ཚོགས་བསྡུས་ནས་ཤིན་ཏུ་གཅུམ་པར་གྱུར་ཏོ། །དེ་ནས་དགྱེས་ཏེ་ཧ་
བརྗོད་པས། བྱང་ཆུབ་སེམས་ཀྱི་སྤྲིན་ལས། དཀར་མོའི་ཚོགས་ཉི་ཤུ་རྩ་
བརྒྱད་དང་། རྐུན་མོའི་ཚོགས་ཉི་ཤུ་རྩ་བརྒྱད་དང་། རྨོངས་མོའི་ཚོགས་ཉི་ཤུ་
རྩ་བརྒྱད་དང་། ཐལ་བྱེད་མའི་ཚོགས་ཉི་ཤུ་རྩ་བརྒྱད་དང་། རྦོས་མོའི་ཚོགས་
ཉི་ཤུ་རྩ་བརྒྱད་དང་། དེ་བཞིན་དུ་གཏུམ་མོ་དང་། སྨེ་ཤ་ཅན་དང་། མ་
ཚོགས་མ་རྣམས། རང་རང་གི་ལག་ཆ་དང་། ངོ་མཚར་དུ་ཆས་ནས།
དབང་ཕྱུག་མ་རྣམས་ཀྱི་བྷ་ག་ནས་ཐོན་ཏོ། །ཐོན་ནས་ཀྱང་། ཕྱོགས་བཅུའི་་
འཇིག་རྟེན་གྱི་ཁམས་སུ་སངས་རྒྱས་ཀྱི་ཞིང་ཡོངས་སུ་སྦྱང་བ་དང་། རུ་ཏྲ་ཆེན་་
པོའི་འཁོར་གྱི་དཀར་མོ་ལ་སོགས་པ་གཉེན་པོ་ཉི་ཤུར་བཏུལ་ནས། སླར་བྱོན་པ་
དང་། དཀར་མོའི་ཚོགས་ཉི་ཤུ་རྩ་བརྒྱད་ཀྱང་། ཀེའུ་རི་མ་གཅིག་ཏུ་གྱུར་ནས།
འབར་བ་ཆེན་པོའི་འཁོར་ལོའི་ཤར་ལྷོའི་མཚམས་སུ་འཁོད་དོ། །ཕྱི་མ་རྣམས་
ཀྱང་དེ་བཞིན་དུ། འཇིགས་པའི་གཟུགས་དང་། རང་གི་ལག་ཅ་དང་ཆས་་་་
ནས་འཁོད་དོ། །དེ་ནས་ཤིན་ཏུ་དགྱེས་ནས་བྱང་ཆུབ་སེམས་ཀྱི་སྤྲིན་ལས་ཧེ་ཞེས་
བརྗོད་པས། སེང་གདོང་ལ་སོགས་པ་ཉི་ཤུ་རྩ་བརྒྱད་དང་། དེ་བཞིན་དུ་སྟག་
དང་། ཝ་དང་ཁྱི་དང་། གཞད་དང་། ཀང་ཀ་དང་། དུར་བྱ་དང་།

〔741〕 I1PD958880741.jpg
བྱ་རོག་དང་། འུག་གདོང་ཆེན་མོའི་ཚོགས་རྣམས་ཀྱང་། རང་རང་གི་ལག་ཆ་
དང་ངོ་མཚར་དུ་ཆས་ཏེ། ཉི་ཤུ་རྩ་བརྒྱད་དབང་ཕྱུག་མ་རྣམས་ཀྱི་གསང་བའི་བྷ་
ག་ནས་ཐོན་པར་གྱུར་ཏོ། །ཐོན་ནས་ཀྱང་རུ་ཏྲ་ཆེན་པོའི་འཁོར་གྱི་སེང་མགོ་་་་
ཅན་རྣམས་འདུལ་བ་དང་། ཕྱོགས་བཅུའི་འཇིག་རྟེན་གྱི་ཞིང་སྦྱང་བར་བྱས་ནས།
སླར་བྱོན་པས། སེང་གདོང་ཆེན་མོའི་ཚོགས་ཉི་ཤུ་རྩ་བརྒྱད་ཀྱང་། སིང་ཧ་མུ་
ཀའི་ཚོགས་གཅིག་ཏུ་འདུས་ནས། འབར་བ་ཆེན་པོའི་ཕྱི་རོལ་གྱི་འཁོར་ལོའི་
ཤར་མཚམས་ཀྱི་སྣམ་བུ་ནས་འཁོད་དོ། །ཕྱི་མ་རྣམས་ཀྱང་དེ་བཞིན་དུ་འདུལ་་་
བར་མཛད་ནས་འཁོར་བར་རྔམ་པའི་མདངས་ཀྱིས་འཁོད་དོ། །དེ་ནས་ཤིན་ཏུ་
དགྱེས་ནས་ཕཊ་ཅེས་བརྗོད་པས། བྱང་ཆུབ་ཀྱི་སེམས་ལས། རྡོ་རྗེ་སྲིང་འགྲོ་
མའི་ཚོགས་ཉི་ཤུ་རྩ་བརྒྱད་དང་། དེ་བཞིན་དུ། གདོང་མོ་དང་། འཇིག་
རྟེན་མ་དང་། རོ་ལངས་མའི་ཚོགས་ཉི་ཤུ་རྩ་བརྒྱད། རང་རང་གི་ལག་ཅ་་་་་
དང་ངོ་མཚར་དུ་ཆས་ནས། དབང་ཕྱུག་མའི་གསང་བའི་བྷ་ག་ནས་མཐོན་ནོ། །
མཐོན་ནས་ཀྱང་། ཕྱོགས་བཅུའི་སངས་རྒྱས་ཀྱི་ཞིང་སྦྱང་བ་བྱས་ནས། སླར་
བྱོན་པས་ཡང་སོ་སོར་འདུལ་བར་མཛད་དེ། འབར་བ་ཆེན་པོའི་དཀྱིལ་འཁོར་་
གྱི་སྒོ་བཞིར། ཤིན་ཏུ་རྔམ་པའི་གཟུགས་ཀྱི་མདངས་ཀྱིས་འཁོད་དོ། །དེ་ནས་
ཕཊ་ཞེས་བརྗོད་པས། མ་མོ་རྣམས་རང་གི་གནས་སུ་བཀྱེའོ། །དེ་ནས་དཔལ་
ཁྲག་འཐུང་ཆེན་པོས་བདུད་རྩི་འབྱུང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་
ཞུགས་སོ། །སྐུ་གསུང་ཐུགས་རྡོ་རྗེ་ལས་འདི་ཕྱུང་ངོ་། །ཨོཾ་བཛྲ་མ་ཧཱ་ཨ་མྲི་ཏ་
མ་ཧཱ་ཀྲོ་དྷ་ཨོཾ་ཨེ་ཨཾ་ཞེས་བརྗོད་པས། དབང་ཕྱུག་ཆེན་པོ་ལ་སོགས་པ་ཐམས་
ཅད་བཅོམ་ལྡན་འདས་ཁྲོ་བོའི་དེ་དག་གི་སྣམ་ནས་ཐོན་ཏོ། །མི་གཙང་བའི་
འདམ་གྱི་རྒྱ་མཚོ་ཆེན་པོར་ཆུད་ལས། སྣམ་ནས་ཨུ་ཚུསྨ་ཀྲོ་ད་ཕྱུང་ནས།

〔742〕 I1PD958880742.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། ་
འདམ་ཀུན་འཐུངས་ནས་སླར་དྲན་པ་རྙེད་ནས་ཁྲོ་བོའི་དཀྱིལ་འཁོར་གྱི་ཚོགས་དེ་
དག །དབུ་དགུ་བརྒྱ། ཕྱག་སྟོང་བརྒྱད་བརྒྱ་ཞབས་བརྒྱ་བརྒྱད། སྐུ་འབར་
བ་ཆེན་པོའི་དཀྱིལ་འཁོར་ན་བཞུགས་པར་མཐོང་ངོ་། །དེ་ནས་དེ་དག་ཤིན་ཏུ་
འབར་ཞིང་བྲེད་ནས། ཞུམ་པའི་ང་རོས་འབངས་སུ་མཆི་བའི་མནའ་བོར་ཏེ།
གཡོ་རྒྱུ་མེད་པའི་སེམས་ཀྱི་རང་རང་དཀྱིལ་འཁོར་གྱི་གདན་དུ་གཞག་གོ། །དེ་
ནས་ཡང་ཐམས་ཅད་ཀྱིས་མགྲིན་གཅིག་ཏུ་མཆིས་བྲང་དང་བུ་དང་། བུ་མོ་
རྣམས་ཀྱང་འབུལ་ལོ་ཞེས་བརྗོད་ནས། ཐམས་ཅད་ཡུད་ཙམ་གྱིས་འོངས་ནས།
རང་རང་འབངས་སུ་མཆི་བར་གནས་བོར་ཏེ། ལག་ཏུ་རྡོ་རྗེ་བྱིན་ནས། མིང་
གིས་དབང་བསྐུར་ཏེ། དཀྱིལ་འཁོར་ཕྱི་རིམ་དུ་བཀོད་དོ། །དེ་ལྟར་གསལ་བ་
དེ་ཉིད་ལས། ཐབས་དང་ཤེས་རབ་ཀྱི་རོལ་པའི་བརྡའ་དང་། འདོད་ཆགས་
ཆེན་པོའི་མེས་དབུས་ཀྱི་གཙོ་བོ་ཡབ་ཡུམ་འོད་དུ་ཞུ་བ་ལས། ལྷ་ཐམས་ཅད་ཀྱང་
ཞུ་ནས་དབུས་ཀྱི་འོད་ཀྱི་གོང་བུ་ལ་ཐིམ་ནས། འོད་ཀྱི་གོང་བུ་གཅིག་གི་རང་
བཞིན་དུ་དབྱེར་མེད་པར་བརྟགས་ལ། དེ་ལས་ཡང་ཕྱོགས་བཅུའི་སངས་རྒྱས་
ཀྱིས་བསླང་བའི་ཚུལ་དུ་གཡོས་པས། ཧཱུཾ་དུ་གྱུར། ཧཱུཾ་ལས་ཡེ་ཤེས་ལྔ་དང་རྒྱུ་
མཐུན་པའི་འབྲས་བུ། སྟོང་པ་ཉིད་ཀྱི་ངོ་བོ་དྲག་པོའི་བློ་གྲོས་ཀྱི་རང་བཞིན།
རྡོ་རྗེ་རྩེ་ལྔ་པར་གྱུར་ཏེ། དེ་ལས་ཡང་སྐུ་གསུང་ཐུགས་ཀྱི་བྱིན་གྱི་་རླབས་མཐུན་
པར་བྱས་ཏེ། ཡེ་ཤེས་དེ་ལས་ལངས་པའི་ཚུལ་གྱིས། ཨོཾ་མ་ཧཱ་ཀྲོ་ད་ས་མ་ཡོ་ག་
སྭཱ་ཧཱ་ཧཱུཾ། ཞེས་པས། དཔལ་རྡོ་རྗེ་ཁྲག་འཐུང་གི་སྐུ་མངོན་པར་དྲན་པར་བྱས་
ནས༑ ཕུང་པོ་དང་ཁམས་དང་སྐྱེ་མཆེད་ལྷ་རུ་རྣམ་པར་དག་པར་བྱས་ལ།
ཡེ་ཤེས་ལྔ་ཡིས་དབང་སྐུར། སྐུ་གསུང་ཐུགས་སུ་བྱིན་གྱིས་བརླབས་ཏེ།
གསང་གནས་བྱིན་གྱིས་བརླབས་ཏེ། ཨོཾ་ཧཱུཾ་བཛྲ་པྲ་བེ་ཤ་ཨ་ལ་ལ་ཧོ་ཞེས་བརྗོད་

〔743〕 I1PD958880743.jpg
པས༑ ཤིན་ཏུ་ཆགས་པའི་ཡིད་གཡོས་ཏེ། པདྨའི་དཀྱིལ་འཁོར་སྡུད་ཅིང་་
རྒྱས་པར་བྱས་ཏེ། ཟླ་བའི་དཀྱིལ་འཁོར་ལ་ཧཱུཾ་སྒྲིལ་མ་བཅུ། ཧ་བརྒྱད། ཧེ་
བརྒྱད༑ ཕཊ་བཞི། སྨྱོ་ཉི་ཤུ་རྩ་བརྒྱད་ལས་འཕྲོས་པས། འཇིག་རྟེན་དྲུག་
གི་ཕྱོགས་བཅུ་ན་གནས་པའི་སངས་རྒྱས་ཐམས་ཅད་སྤྱན་དྲངས་ཏེ། ཡུམ་གྱིས་་
སྤྱི་བོ་ནས་བརྩམས་ཏེ། བ་སྤུའི་བུ་ག་ནས་གསང་བའི་གནས་སུ་ཡིག་འབྲུ་རྣམས་
ལ་ཐིམ་པས། གསུམ་པ་སྐུ་རྫོགས་པ་སོ་སོའི་སྐུ་ཕྱག་རྒྱ་ཉིད་དུ་གསལ་བར་གྱུར་ཏོ།།
དེ་ལ་སྐུ་མདོག་དང་ཕྱག་མཚན་གྱི་རིམ་པ་ནི། དེ་བྱི་མ་ཧ་ཛ་ལའི་ཏན་ཏྲ་ལ་
བལྟོས་པས་མ་བྲིས་སོ། །དེ་ལྟར་གསལ་བ་དེ་དག་སྤྱན་དྲངས་བའི་སྔགས་ཀྱིས་་་
ཕྱིར་ཕྱུང་སྟེ། འཇིག་རྟེན་དྲུག་གི་ཕྱོགས་བཅུར་འཕྲོས་པས། དེ་དག་ཐམས་་
ཅད་འབར་བའི་དཀྱིལ་འཁོར་གྱིས། །རབ་ཏུ་ཚིག་ཅིང་འབར་བ་སྟེ་གང་ནས། །
དེ་དག་ན་གནས་པའི་སེམས་ཅན་དེ་དག་གིས་བསྲེག་པའི་བསྐལ་པ་ཉམས་སུ་མྱོང་
བར་བྱས་ནས། རྫུ་འཕྲུལ་གྱི་ཆོ་འཕྲུལ་ལ་སོགས་པས་བཏུལ་ཏེ། ཞེ་སྡང་ལ་་་
སོགས་པའི་ཉོན་མོངས་པ་ཐམས་ཅད་སྐད་ཅིག་མའི་རིམ་པས་རིགས་ཀྱི་བྱེ་བྲག་་་་
གིས༑ རྟོག་པ་ཐམས་ཅད་འདུས་པ་ལས་ཀྱང་གསུངས་པ་ལྟར། དབུགས་་་
ཕྱུང་སླར་འདུས་པ་ལྟར། རང་རང་གི་གདན་ལ་བཞུགས་སོ། །ད་འདི་ནས་་་
མར་ནི་དོན་ཁྲ་གཉིས་གཅིག་ཏུ་རྟོགས་པར་བྱ་བ་སྟེ། ཞི་བའི་དཀྱིལ་འཁོར་ལྟར་
དབུས་ཀྱི་གཙོ་བོ་ལ་ཐིམ་པ་དང་། ཕྱོགས་དུས་ཀྱི་སངས་རྒྱས་ཐམས་ཅད་སྤྱན་་་
དྲངས་ཤིང་བསྟིམས་པས་གཉིས་གཅིག་ཏུ་རིག་པར་བྱའོ། །རུ་ལུ་རུ་ལུ་ཧཱུཾ་གིས་ནི་
སྲོག་གི་སྙིང་པོ་དང་པོར་བྱས་ནས། །ཆོས་ཀྱི་སྐུ་ཞི་བ་ཆེན་པོའི་ངང་ལས་
བཞེངས་སུ་གསོལ་བའོ། །ཨོཾ་ཧེ་ཧ་ཧི་ས་ཨ་ན་ཡས་ནི། ཕྱག་འཚལ་བ་དང་
པོར་བྱས་ནས། སྙན་གསན་དབབ་པར་བྱའོ། །ཛཿ བཾ་ཧོས་ཧོཿ ས་ནི་ཕྱག་རྒྱ་

〔744〕 I1PD958880744.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ 
བཞིས་རོལ་ཅིང་སྤྱན་དྲངས་པའོ། །རཾ་གྱིས་ནི་འདོད་ཆགས་ཀྱི་མེས་ཞུ་བ་དང་།
ཡེ་ཤེས་ཀྱི་མེ་ཉིད་ཀྱི་ཕྱིར་རོ། །བཛྲ་ཀྲོ་དྷ་ས་མ་ཡ་ཧཱུཾ་ཞེས་པས་ནི་རིགས་པའི་མེ་
ཏོག་གཏོར་བ་བྱང་ཆུབ་སེམས་ཀྱི་མཆོད་པའོ། །ཨོཾ་བཛྲ་ཞེས་པ་གསུམ་གྱིས་
དབྱེར་མེད་པར་བྱས་ལ། ཨ་ལ་སོགས་པའི་མཆོད་པས་མཆོད་དོ། །གང་ལ་ཞེ་
ན༑ མ་ཧཱ་དཾ་སྐྲ་ཞེས་པ་ཁྱད་པར་ཅན་དང་། ཁྱད་པར་ཅན་ཁྱེད་ཀྱིས་
བཞེས་ཤིག་པའོ། །དེ་ནས་ཡང་ལྷག་པའི་བྱང་ཆུབ་སེམས་ཀྱི་འོད་ཟེར་གྱི་ལྕགས་
ཀྱུས༑ ཕྱོགས་དུས་ཀྱི་སངས་རྒྱས་ཐམས་ཅད་སྤྱན་དྲངས་ཤིང་མཆོད་པས་
དཀྱིལ་འཁོར་གྱི་ལྷ་ཀུན་ལ་དབང་བསྐུར་བར་གསོལ་བ་ལས། དབུ་བརྒྱན་རིགས་
ལྔ་དང་སྐུ་གསུང་ཐུགས་དང་ཡེ་ཤེས་ལྔས། དབང་བསྐུར་ཞིང་བྱིན་གྱིས་བརླབ་པོ།།
དེ་དག་གི་ཐུགས་ཀར་ཡེ་ཤེས་ཀྱི་ཧེ་རུ་ཀའི་ཐུགས་ཀའི་ཟླ་བ་ལ། ཨོཾ་རུ་ལུ་རུ་ལུ་
ཧཱུཾ་ཞེས་པ་བསྒོམ་མོ། །ཡུམ་རྣམས་ལ་ཡང་རང་རང་གི་ཐུགས་ཀར་ཡེ་ཤེས་སེམས་
མའོ༑ །ཡང་ན་ཀུན་གཞིའི་རྣམ་པར་ཤེས་པ་ནི་ཕོ་དང་མོའི་མཚན་མར་ངེས་པ་
མ་ཡིན་པས། ཡེ་ཤེས་སེམས་དཔའ་འོ། །དེའི་ཐུགས་ཀའི་ཟླ་བ་ལ་སྔགས་གོང་
མའོ༑ །དེ་ལྟར་དབང་ཕྱུག་མའི་བར་དུ་བསམས་ལ། དབང་ཕྱུག་མ་ལ་ནི་
བྱོས་ཀྱང་བསྣམ་པར་བྱའོ། །དེ་ལྟར་བདག་ཉིད་སྔགས་བཟླས་པའི་དུས་སུ།
ལྷ་ཐམས་ཅད་སོ་སོ་རང་རང་ཟློས་པ་དང་། བདག་ཉིད་འཕྲོ་འདུ་བྱེད་ཙམ་ན་
ལྷ་ཐམས་ཅད་ཀྱང་འཕྲོ་འདུ་བྱེད་པར་བསམ་མོ། །སྔགས་ཀྱི་ཡན་ལག་ལྔ་ཡང་
བརྩམ་པར་བྱའོ། །དེ་ནས་འཕྲ་མོའི་ཏིང་ངེ་འཛིན་བརྩམ་པར་བྱ་བ་དང་།
དེ་ལས་ལས་བཞིའི་ཧོ་བྱ་བ་ལ་སོགས་པ་ནི་ཅི་རིགས་པར་བྱ་སྟེ། ཕལ་ཞི་བ་ལ་
བལྟོས་པས་འདིར་མ་བཤད་དོ། །དེ་ནས་ནམ་སྐྱོ་འམ་དུབ་ན། གཏུམ་ཆེན་ཞེས་
པའི་དབྱངས་ཀྱིས་བསྟོད་པར་བྱའོ། །དེ་ནས་བསྡུས་པ་དང་རང་བཞིན་མེད་

〔745〕 I1PD958880745.jpg
བསྟན་འགྱུར རྒྱུད སྤྱི 
པར་ཤེས་པར་བྱའོ། །ཁྲོ་བོའི་བསྒྲུབ་ཐབས་ཀྱི་རིམ་པར་ཕྱེ་བ་རྫོགས་སོ།། །།
རིགས་ལྔའི་ཁྲོ་བོའི་དཀྱིལ་འཁོར་དེ་དག་ཀུན་ཀྱང་། དབུ་དགུ་བརྒྱ་ལ།
སྤྱན་ཡང་དགུ་བརྒྱ་ཕྲག་གསུམ་སྟེ། དེ་མིག་གི་རྣམ་པར་ཤེས་པ་གནས་བཞི་ལ།
སེམས་དཔའ་དགུ་བརྒྱ་ཕྲག་བཞི་སྟེ། དེ་ནི་བཟུང་བ་དང་འཛིན་པའི་རྣམ་
པར་རྟོག་པའི་ཆོས་ཐམས་ཅད་ཆོས་ཀྱི་དབྱིངས་སྐྱེ་བ་མེད་པའི་ངང་དུ་རོལ་མ་
གཅིག་གི་བར་དུ། དངོས་པོ་དང་མཚན་མ་ལ་ཁྲོ་བོའོ། །སྙན་དགུ་བརྒྱ་ཕྲག་
གཉིས་ལས། རྣམ་པར་ཤེས་པ་གནས་བཞི་བཞི་སྟེ། དེ་ཡང་སེམས་དཔའ་
དང་སེམས་མ་དང་ཁྲོ་བོ་དང་ཁྲོ་མོ་སྟེ། དེ་ཡང་ཐོས་པ་དང་གཟུང་བ་དང་
འཛིན་པའི་རྣམ་པར་རྟོག་པའི་མཚན་ལ་ཁྲོ་བོའོ། །ཤངས་ཀྱང་དེ་བཞིན་དུ་སྟེ།
དེ་ཡང་དྲི་ཚོར་བའི་དབང་གི་དངོས་པོ་དང་མཚན་མའི་ཆགས་སྡང་ལ་ཁྲོ་བོའོ། །
ལྗགས་དགུ་བརྒྱ་ལ་ཡང་རོ་མྱོང་བའི་དངོས་པོས་གཟུང་བ་དང་འཛིན་པའི་ཆགས་
སྡང་གཏི་མུག་གི་དངོས་པོ་ལ་ཁྲོ་བོ་དང་ཁྲོ་མོ་སྟེ། དེ་ལ་དགུ་བརྒྱ་ཉིད་རྣམ་པར་
ཤེས་པ་གནས་བཞིའོ། །ཕྱག་སྟོང་བརྒྱད་བརྒྱ་ལས། ཉིང་ལག་གི་རིགས་ཆེན་
པོ་ལྔ་ལྔ་སྟེ། སྟོང་བརྒྱད་བརྒྱའོ་ཕྱག་ལྔ་ལྔ་པོ་སྟོང་བརྒྱད་བརྒྱའོ། །དེ་ནས་་
དེའི་ཡུལ་ཆོས་ཀྱི་དབྱིངས་ལ་ཡང་དེ་སྙེད་དོ། །ཞབས་བརྒྱད་བརྒྱ་ལ་ཡང་ཉིང་
ལག་གི་རིགས་ཆེན་པོ་ལྔ་ལྔ་སྟེ་བརྒྱད་བརྒྱ་ཕྲག་ལྔའོ། །དེ་ཡང་ཡུལ་ཡེ་ཤེས་ཆེན་
པོ་ཡང་དེ་སྙེད་དོ། །ཅིའི་ཕྱིར་ཆོས་ཀྱི་དབྱིངས་ཞི་བ་ཆེན་པོ་མཉམ་པ་ཉིད་ཀྱི་་་
ངང་ལས། འདི་ལྟ་བུའི་སྒྱུ་འཕྲུལ་མཛད་ཅེ་ན། སེམས་ཅན་ལ་བྱམས་སྡང་་
མེད་དེ། སེམས་ཅན་ལ་མཉམ་པ་ཉིད་དུ་དགོངས་པ་ཡིན་པས། ཁྲོ་བོས་་་་
འདུལ་བའི་སེམས་ཅན་ཐམས་ཅད་ལ། ཁྲོ་བོས་མཉམ་པ་ཉིད་དུ་འདུལ་ལོ་ཞེས་
བྱ་བའི་དོན་ཏོ། །དེ་ཡང་གློག་དང་སྐར་མདའ་ལྟར་སྐད་ཅིག་མ་ལྟ་བུ་མ་ཡིན་ཏེ།

〔746〕 I1PD958880746.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
སེམས་ཅན་མ་དུལ་གྱི་བར་དུ་ཁྲོ་བོ་ཡང་མི་འདུལ་ཏེ། ནམ་སེམས་ཅན་དུལ་ན་་
ཁྲོ་བོ་ཡང་དུལ་ལོ། །སེམས་ཅན་ཐམས་ཅད་དུལ་ནས་ཞི་སྟེ། ཆོས་ཉིད་མཉམ་
པ་ཉིད་ཀྱི་ངང་དུ་གྱུར་ཙམ་ན། ཁྲོ་བོ་ཡང་ཆོས་ཉིད་བྱང་ཆུབ་ཀྱི་སེམས་མཉམ་་
པ་ཉིད་ཀྱི་ངང་དུ་གྱུར་ཏོ། །འོ་ན་སེམས་ཅན་ཐམས་ཅད་ནམ་ཆོས་ཉིད་དུ་་་་
འགྱུར་ཞེ་ན། སེམས་ཅན་ཐམས་ཅད་ཀྱི་འདོད་ཆགས་དང་ཞེ་སྡང་ལ་སོགས་རྡོ་
རྗེ་ལྟར་སྲ་བས་ན། དེ་མ་ཟད་ཀྱི་བར་དུ་འམ་ཁྲོ་བོ་ཡང་སྲེད་མེད་ཀྱི་རྡོ་རྗེ་དང་
འདྲ་བས། སེམས་ཅན་གདུལ་བའི་ཕྱིར། སྙིང་རྗེ་ཆེན་པོས་ཁྲོ་བོ་ཡང་འཇིག་
རྟེན་ན་གནས་སོ། །ཅིའི་ཕྱིར་དེ་སྙེད་དུ་སྙིང་རྗེ་ཆེན་པོའི་ཁྲོ་བོའི་འཇིག་རྟེན་ན་་
གནས་ཤེ་ན། འཁོར་བ་ཤིན་ཏུ་ཡུན་རིང་པོར་འཇིག་རྟེན་ན་གནས་པ་ནི།
བྱང་ཆུབ་སེམས་དཔའ་རྣམས་ཡིད་དམ་མཐར་བྱུང་བ་ཡིན་པས་ན། བདག་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་
རྒྱས་ནས། ཕྱི་མའི་མཐའ་མུར་ཐུག་པ་མེད་པའི་བར་དུ་སེམས་ཅན་གྱི་དོན་
མཛད་པ་ནི། སངས་རྒྱས་དང་བྱང་ཆུབ་སེམས་དཔའ་རྣམས། ཡི་དམ་མཐར་
ཕྱུང་བ་ཡིན་ནོ་པའི་ཕྱིར་རོ། །དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་
ལ༑ ཁྲོ་བོ་རང་བཞིན་གྱི་སྤྲིན་ཆེན་པོས་རུ་ཏྲ་ཆེན་པོ་ལ་སོགས་པ་གདུལ་བའི་ཕྱིར།
གསང་བའི་བྷ་ག་ནས་བྱང་ཆུབ་སེམས་ལས་སྤྲོས་པའི་ལེའུ་སྟེ། བཅོ་ལྔ་པ་
རྫོགས་སོ།། །།
ཡང་དཔལ་གསང་བའི་སྙིང་པོ་ལས་གསུངས་པའི། རྩ་བ་དང་ཡན་ལག་
ལ་གནས་པའི་རྣལ་འབྱོར་པས་རང་བཞིན་རྣམ་པར་དག་པའི་དཀྱིལ་འཁོར་བསྒྲུབ་
པར་བྱ་བའི་ཕྱིར། སྙིང་རྗེ་ཆེན་པོ་ལ་བྱང་ཆུབ་སེམས་ཀྱི་ངང་ལས་བཞེངས་ནས།

〔747〕 I1PD958880747.jpg
ཆེ་བའི་རྡོ་རྗེ་བཀོད་པའི་སྒྱུ་འཕྲུལ་དྲ་བ་བསྐྱེད་དེ། ཐབས་དང་ཤེས་རབ་རོལ་་་
པའི་གསང་གནས་སུ་རྡོ་རྗེ་ཆོ་ག་གསུམ་གྱིས་བསྐྱེད་པའི་ལྷ་དག །རྡོ་རྗེ་ཆོ་ག་་་་
བཞི་པས་སྔགས་ཕྱུང་བས། གསང་བའི་དཀྱིལ་འཁོར་གྱི་ནང་ནས་གདོན་པར་བྱ་
བའོ༑ །དེ་ནས་བཅོམ་ལྡན་འདས་དགྱེས་པ་ཆེན་པོ་ཞེས་བྱ་བ་ལ་སོགས་པས།
བཅུ་དྲུག་པ་གསུངས་ཡིག་འབྲུའི་སྔགས་ཕྱུང་བས། གསང་བའི་བྷ་ག་ནས་དཀྱིལ་
འཁོར་སྤྲོས་པའི་ལེའུ་གསུངས་སོ། །དེ་ལ་དེ་ནས་ཞེས་བྱ་བའི་དོན་ཡང་བཤད་་་་
ཟིན་ཏོ། །དེ་ལྟར་རང་བཞིན་རྣམ་པར་དག་པའི་དཀྱིལ་འཁོར་དེ་དག །དམ་
ཚིག་སེམས་དཔའི་དཀྱིལ་འཁོར་གྱིས་གྲུབ་པར་བྱ་བའི་ཕྱིར། གསང་སྔགས་ཀྱི་་་
ལེའུ་གསུངས་སོ། །དེ་ལ་ཡང་ཞི་བའི་དཀྱིལ་འཁོར་གྱི་དུས་སུ་ནི། མི་བསྐྱོད་་
པ་དང་པོར་བྱུང་ཞིང་གཙོར་སྨོས་ལ། ཁྲོ་བོའི་དུས་སུ་ནི་གཟུགས་ཀྱི་ཕུང་པོར་་་
བུད་དྷ་ཧེ་རུ་ཀ །ཁོ་ན་དང་པོར་བྱུང་ཞིང་གཙོར་སྨོས་པ་ཅིའི་ཕྱིར་ཞེ་ན། དེ་
ནི་རྒྱུད་དཀྲུགས་པའི་ཚིག་སྦས་དང་ཡིག་སྦས་ཀྱི་དབང་ངོ་། །དེ་ཅིའི་ཕྱིར་ཞེ་ན།
དབང་ཕྱུག་མ་གཙོ་བོ་ལ་འཁྲིལ་པའི་གནས་སྐབས་ཉིད་ན་མངོན་པར་འགྱུར་ཏེ།
འདིར་ནི་རྡོ་རྗེ་ཁྲག་འཐུང་ཉིད་ལ་ཅི་ནས་ཀྱང་དོན་གྱི་ནས་ཀྱང་དོན་གྱིས་ཤེས་་་་་
པར་བྱའོ། །ཅིའི་ཕྱིར་ཞེ་ན། དེ་ཡང་བཅོམ་ལྡན་འདས་ཀྱིས་ཆོས་བསྟན་པའི་
རིམ་པ་ནི། རང་གི་རིགས་དང་ཀུན་ནས་ཉོན་མོངས་པའི་རིམ་པས་དབང་དུ་སྟེ།
ཅིའི་ཕྱིར་ཞེ་ན། ཞེ་སྡང་གི་དབང་གིས་རྨད་དུ་བྱུང་བའི་སེམས་ཅན་འདུལ་བ་
དང་། དེས་ཉེན་པའི་སེམས་ཅན་དབུགས་འབྱིན་པ་སྟེ། བཅོམ་ལྡན་འདས་་
ཀྱིས་ཞེ་སྡང་ལྟ་བུའི་སྡིག་པ་མེད། བཟོད་པ་ལྟ་བུའི་དཀའ་ཐུབ་མེད། །ཅེས་་
གསུངས་པའི་ཕྱིར། འོན་དང་འདིར་ཡང་རྣམ་པར་ཤེས་པའི་ཕུང་པོའི་རང་་
བཞིན་ཞེ་སྡང་རྣམ་པར་དག་པའི་ངོ་བོ། མི་བསྐྱོད་པ་རྡོ་རྗེ་ཁྲག་འཐུང་དུ་མངོན་

〔748〕 I1PD958880748.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། ..
པར་འདུ་མཛད་དེ་ལ་ཤེས་པར་བྱའོ། །རུ་ལུ་རུ་ལུ་ཞེས་པའི་ཡིག་འབྲུ་དྲུག་པོ་ནི།
བདག་ཉིད་ཆེན་པོའི་ཁམས་དྲུག་གསུམ་བཅོ་བརྒྱད་ལས་དང་པོའི་རུ་ལུ་གཉིས་་་་་
ཀྱིས་ནི་རྣམ་པར་ཤེས་པ་དྲུག་སྟེ། མིག་ལ་སོགས་པ་ནས་ཐ་མ་ཡིད་ཀྱི་རྣམ་པར་
ཤེས་པའི་བར་དུ། སའི་སྙིང་པོ་ནས་ཀུན་ཏུ་བཟང་པོའི་བར་དུའོ། །ཡང་རུ་་
ལུ་ཞེས་པས་ནི། དབང་པོ་དྲུག་སྟེ། མིག་གི་དབང་པོ་ནས་ཡིད་ཀྱི་དབང་པོའི་
བར་དུ་སྟེ། བྱམས་པ་ནས་ཁྲོ་བོ་བཞིའི་བར་དུའོ། །ཡང་རུ་ལུ་ཞེས་པས་ནི་་་་་
ཡུལ་དྲུག་དྲུག་སྟེ། མིག་ཡུལ་ནས་ཡིད་ཀྱི་ཡུལ་གྱི་བར་དུ། ཆོས་བྱ་བ་མོ་ནས་
དུས་བཞིའི་ལྷ་མོའི་བར་དུའོ། །ཀུན་གཞིའི་རྣམ་པར་ཤེས་པར་དྲུག་གནས་བཞི་
དང་ལྡན་པའི་དུས་སུ་ལྡན་མོད་ཀྱི། འདིར་གཙོར་ཡེ་ཤེས་སེམས་དཔའ་ལ་སྨོས་
པ་ཡིན་ནོ། །ཡིད་ནི། ཀུན་གཞི་ལ་དམིགས་པ་ཡིན་པས། ཡེ་ཤེས་སེམས་་་
དཔའ་ཡིད་ཀྱི་ཡུལ་དུ་གྱུར་ཏེ། ཡེ་ཤེས་སེམས་དཔའི་འཕྲོ་འདུ་ལས། ཡིད་
ཀྱིས་གཏད་ཅིང་དབང་སྒྱུར་བ་ཉིད་ཁོ་ནའོ། །བཟླས་པའི་འཕྲེང་བའི་གློ་འབུར་
གྱིས་བརྒྱན་པ་ནི། ཨོཾ་ཡེ་ཤེས་ལྔའི་ངོ་བོ་ཕུང་པོ་ལྔའི་བདག་ཉིད་དུ་གྱུར་པ་ཡིན་
ཏེ༑ རིགས་ལྔའི་ཡབ་ཡུམ་བཅུའི་བཟླས་པའོ། །དེ་ལྟར་རུ་ལུ་དྲག་པོ་དེ་་་་
དཔལ་ཁྲག་འཐུང་གི་ཁམས་བཅོ་བརྒྱད་དང་སྐུ་གསུང་ཐུགས་རྡོ་རྗེ་རིགས་བདག་་
ཉིད་དེ། རྣམ་པར་ཤེས་པ་དྲུག་ནི་ཐུགས་ཀྱི་རང་བཞིན། དབང་པོ་དྲུག་ནི་་་
སྐུའི་རང་བཞིན། ཡུལ་དྲུག་ནི་གསུང་གི་རང་བཞིན་ཏེ། སྐུ་གསུང་ཐུགས་རྡོ་
རྗེའི་རང་བཞིན་ནོ། །ཧཱུཾ་ཞེས་པ་ནི་ཡེ་ཤེས་ཆེན་པོ་ལྔའི་ངོ་བོ། རང་གི་སེམས་
ཀྱི་ཆོས་ཉིད་བྱང་ཆུབ་སེམས་ཀྱི་རང་བཞིན་རྣམ་པར་ཐར་པའི་སྒོ་ལྔ་སྟེ། རིགས་
ལྔ་ཁྲག་འཐུང་ཆེན་པོ་ཡབ་ཡུམ་བཅུའོ། །རུ་ལུ་ནི་རྣམ་པར་ཤེས་པའི་ལྷ་རྣམས་་
ཀྱི་སྲོག་གི་སྙིང་པོའོ། །ཡང་རུ་ལུ་ནི་དབང་པོ་རྣམས་ཀྱི་སྲོག་གི་སྙིང་པོའོ། །

〔749〕 I1PD958880749.jpg
ཡང་རུ་ལུ་ནི་ཡུལ་རྣམས་ཀྱི་སྲོག་གི་སྙིང་པོའོ། །དེ་ལྟར་ན་རྣམ་པར་ཤེས་པ་ནི་་
བཞིའོ༑ །དབང་པོ་ནི་ཡིད་ཀྱི་དབང་པོ་བཞི་སྟེ་བརྒྱད་དོ། །ཡུལ་ཡང་དབང་
པོའི་ཡུལ་དང་། ཡིད་ཀྱི་ཡུལ་ཏེ་བརྒྱད་དོ། །ཧཱུཾ་ནི་ཆོས་ཉིད་བྱང་ཆུབ་སེམས་
ཀྱི་རང་བཞིན་ནོ། །ཏིང་ངེ་འཛིན་གྱི་དཀྱིལ་འཁོར་གྱི་སྒོ་ནས་ནི། རང་གི་
ཐུགས་ཀའི་ཟླ་བའི་དཀྱིལ་འཁོར་ལ། ཡེ་ཤེས་ཀྱི་ཧེ་རུ་ཀ་མཚོན་གང་བའི་ཐུགས་
ཀའི༑ ཉི་མའི་དཀྱིལ་འཁོར་སྲན་མ་ཙམ་གྱི་དབུས་སུ། རྡོ་རྗེ་དང་འཁོར་ལོ་
དང་པདྨ་དང་། རིན་པོ་ཆེ་དང་། རྡོ་རྗེ་རྒྱ་གྲམ་བཀོད་ལ། དེ་དག་གི་་་་
དབུས་ཀྱི་ཟླ་བ་ལ་སྔགས་ཀྱི་ཡིག་འབྲུ་བཀོད་ནས། སྔགས་ཀྱི་ཡན་ལག་ལྔ་བརྩམ་
པར་བྱའོ། །ཡུམ་རྣམས་ལ་ཡང་རང་རང་གི་ཐུགས་ཀར་ཡེ་ཤེས་སེམས་མ། དེའི་
ཐུགས་ཀར་ཟླ་བ་ལ་སྔགས་ཀྱི་ཡིག་འབྲུ་བཀོད་ནས། སྔགས་ཀྱི་བཟླས་པ་བརྩམ་
པར་བྱའོ། །དབང་ཕྱུག་མ་རྣམས་ལ་ཡང་རང་རང་གི་ཡེ་ཤེས་སེམས་མའི་ཐུགས་་
ཀའི་ཟླ་བ་ལ། སྔགས་ཀྱི་ཕྲེང་ བ་བྱོས་བསྣན་ལ་དགོད་པར་བྱའོ། །ཡང་
ན་ཀུན་གཞི་བྱང་ཆུབ་སེམས་ནི་ཕོ་དང་མོའི་མཚན་མར་ངེས་པར་མ་ཡིན་ཏེ།
ཐུགས་ཀར་ཡེ་ཤེས་སེམས་དཔའ་ཁོ་ནའོ། །བཟླས་པ་ལ་སོགས་པ་འདི་དག་གི་
དོན་ནི། གསང་བའི་གཙོ་བོས་དབུས་ཀྱི་གཙོ་བོ་ལ་གསོལ་བ་གདབ་པ་ལ།
སློབ་མ་དཀྱིལ་འཁོར་དུ་གཞུག་པ་དང་། ཡེ་ཤེས་ཀྱི་དཀྱིལ་འཁོར་སྤྱན་དྲང་བ་
དང་། གསུམ་དུ་རྟོགས་པར་བྱ་བ་ལ། དང་པོ་ཡེ་ཤེས་ཀྱི་དཀྱིལ་འཁོར་སྤྱན་
དྲང་བར་བྱ་བའི་ཕྱིར། རུ་ལུ་རུ་ལུ་རུ་ལུ་ཞེས་བྱ་བ་ལ་སོགས་པ་གསུངས་པ་ལས།
དེ་ཡང་དང་པོ་བདག་པ་་ཡུམ་གྱི་གསང་བའི་གནས་བྱིན་གྱིས་བརླབས་ནས།
ཐབས་དང་ཤེས་རབ་རོལ་པའི་སྒྲ་དང་། བྱང་ཆུབ་སེམས་ཀྱི་འོད་ཟེར་གྱི་ཚོགས་
ཀྱིས༑ བཅོམ་ལྡན་འདས་ཆོས་ཀྱི་སྐུ་ཞི་བ་ཆེན་པོའི་ངང་ལ་བཞུགས་པ་དེ་དག་

〔750〕 I1PD958880750.jpg
དཔལ་གསང་བའི་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཞི་བ་ཆེན་པོའི་ངང་ལས་བཞེངས་སུ་གསོལ་བར་བྱའོ། །དེ་ནས་ཡང་ཡེ་ཤེས་ཀྱི་་
ལྷ་མོའི་ཚོགས་ཀྱིས། ཨོཾ་ཞེས་པའི་དོན་གྱིས་ཕྱག་བཙལ་ནས། ཨེ་ཧྱ་གྱི་ཨ་ན་་
ཡ་ཞེས་པས་སྙན་གསན་དབབ་པར་བྱའོ། །དེ་ནས་ཡང་ཐབས་དང་ཤེས་རབ་་་་་
རོལ་པའི་ལྷག་པའི་བྱང་ཆུབ་སེམས་ཀྱི་འོད་ཟེར་གྱི་ཀྱོ་བས་ཐུགས་ཀ་ལ་སོགས་པ་་
ནས་བསྐུལ་ཞིང་སྤྱན་དྲང་བར་བྱའོ། །དེ་ལྟར་སྤྱན་དྲངས་ཏེ་མདུན་གྱི་བར་སྣང་
ལ་ཆུའི་སྐལ་པའི་སྤྲིན་ལྟར་འཁྲིགས་པ་དེ་དག །ཡང་བདག་གི་སྐུ་གསུང་ཐུགས་རྡོ་
རྗེ་ལ་བཞུགས་པར་བྱ་བའི་ཕྱིར། ཡང་བྱང་ཆུབ་སེམས་ཀྱི་རྡོ་རྗེ་ཞགས་པའི་་་
ཚོགས་ཀྱིས་སྤྱན་དྲངས་ཏེ། བདག་གི་དཀྱིལ་འཁོར་ལ་བཞུགས་པར་བྱའོ། །
དེ་བཞིན་དུ་རྡོ་རྗེ་ལྕགས་སྒྲོག་མའི་ཚོགས་ཀྱིས་ནི། བཅིང་བར་བྱའོ། །དེ་ལྟར་
བཅིངས་ཏེ་མཐའ་ཐུག་པ་མེད་པའི་བར་མི་འགྱུར་བ་སྟེ། སྟོན་པའི་བཀའ་དང་།
རང་གི་དམ་ཚིག་གིས་བཞུགས་པ་ལ་དགའ་བ་ཆེན་པོའི་བཏང་སྙོམས་ཀྱིས་བསྐྱེད་
པའི་ཕྱིར། ལྷག་པའི་བྱང་ཆུབ་སེམས་ཀྱི་རྡོ་རྗེ་དྲིལ་བུའི་ཚོགས་འཕྲོ་ཞིང་འདུས་་་
ཏེ༑ བསྟིམས་པ་ལས། ལྷ་ཐམས་ཅད་དབང་དུ་བྱས་ཏེ། ཡེ་ཤེས་ཀྱི་འོད་
དཔུང་དང་། གསང་བའི་འདོད་ཆགས་ཆེན་པོ་དབྱེར་མེད་པར་བྱས་ནས།
དཀྱིལ་འཁོར་ལ་དཀྱིལ་འཁོར་དབྱེར་མེད་པར་བྱས་ཏེ། ཨོཾ་ཁྲོ་ལ་ཞེས་དབྱངས་་
ཀྱིས་བསྐུལ་བར་བྱའོ། །ཁྲོ་ལ་ཞེས་པ་ནི། ཁྲོ་བོའི་རང་བཞིན་ཅན་ཏེ། དྲག་
པོ་ཆེན་པོ་ལ་སོགས་པ་ལ་བྱའོ། །ཁྲོས་པ་ཞེས་པ་ནི། སྙིང་རྗེ་ཆེན་པོའི་བདག་
ཉིད་ཐབས་དང་ཤེས་རབ་ཀྱི་ངོ་བོ་དཔལ་ཁྲག་འཐུང་གིས་སོ། །ཞི་མཛད་པ་ཞེས་
པ༑ སྙིང་རྗེ་ཆེན་པོའི་དཔལ་ཁྲག་འཐུང་ཁྲོས་པས། དྲག་པོ་ཆེན་པོ་ལ་་་་་
སོགས་པ་ཞི་བར་མཛད་པ་ཞེས་བྱའོ། །དེ་ལྟ་བུའི་ཐུགས་རྗེ་ཆེན་པོའི་སྒོ་ནས་་་་
ཁྲོས་པའི་དཔལ་ཆེན་པོའི་འཁོར་ཚོགས་དང་བཅས་པ་ཁྱེད་ཀྱི་སྐུ་གསུང་ཐུགས་རྡོ་

〔751〕 I1PD958880751.jpg
རྗེའི་བྱིན་གྱིས་བརླབས་དུས་འདི་ཉིད་དུ་བདག་ལ་སྩོལ་ཅེས་བྱའོ། །བཾ་དང་ཧོ་་་
དང་ཕཊ་གསུམ་ནི་གལ་ཏེ་སྤྱན་དྲངས་ནས་མ་བྱོན་ན། རྡོ་རྗེ་དམ་ཚིག་གི་སྔགས་
གསུམ་གྱིས་བསྐུལ་ཞིང་དབྱེར་མེད་པར་བྱའོ། །གསང་བའི་དཀྱིལ་འཁོར་དང་་་
སློབ་མ་དཀྱིལ་འཁོར་དུ་འཇུག་པ་ཡང་། རིག་པའི་མེ་ཏོག་གཏོར་བ་ལ་སོགས་་་
པའོ༑ །ད་ནི་རང་བཞིན་གྱི་དཀྱིལ་འཁོར་དང་། ཏིང་ངེ་འཛིན་གྱི་དཀྱིལ་་་་
འཁོར་དབྱེར་མེད་པའི་ལྷ་ཐམས་ཅད་ལ། ལྷག་པའི་བྱང་ཆུབ་སེམས་ཀྱི་དཀྱིལ་་
འཁོར་ལ་སོགས་ཏེ་སྤྲུལ་པའི་མཆོད་པ་དང་། བདུད་རྩི་ལྔ་ལ་སོགས་པ་བཏུང་་་
བའི་ཁྱད་པར་དང་། ཤ་ལྔ་ལ་སོགས་པའི་བཟའ་ཁྱད་པར་དང་། རྨད་དུ་་་
བྱུང་བའི་གཏོར་མ་ལ་སོགས་ཏེ། མཆོད་པའི་ཁྱད་པར་ཐམས་ཅད་འཕགས་པའི་
དཀྱིལ་འཁོར་ཐམས་ཅད་ལ་དབུལ་བའི་ཕྱིར་ཏེ། ཨ་ལི་ཤ་ལ་སོགས་ཏེ་བཟའ་་་་་
བའི་ཁྱད་པར་ཐམས་ཅད་དང་། ཨུ་ལི་ཆང་དང་བདུད་རྩི་ལྔ་ལ་སོགས་ཏེ་བཏུང་
བའི་བྱེ་བྲག་ཐམས་ཅད་དང་། ཏ་ལི་ཏ་པ་ལི་ཁུར་བ་ལ་སོགས་ཏེ་གཞན་ཡང་་་
བཟའ་བའི་བྱེ་བྲག་ཐམས་ཅད་དང་། ཧཱུཾ་གི་འཕྲོ་འདུས་བསོག་པ་དང་། ཨའི་
ངོ་བོས་སྟོང་པའི་ངོ་བོར་སྦྱང་བ་དང་། ཨོཾ་གྱི་འཕྲོ་འདུས་ཡེ་ཤེས་ལྔའི་འོད་ཟེར་
འབར་བའི་རྩེ་ལས་རིགས་ལྔའི་ཐབས་དང་ཤེས་རབ་ཀྱི་འཕྲོ་འདུའི་བྱང་ཆུབ་ཀྱི་
སེམས་རིན་པོ་ཆེ་སྭའི་ས་བོན་ལས་ཡིད་བཞིན་གྱི་ནོར་བུ་ལྟར་འོད་འབར་བ་ལས།
ཧའི་ཡེ་ཤེས་ལས་དུས་བཞིའི་མཆོད་པ་དབུལ་ཞེས་བྱའོ། །གང་ལ་འབུལ་ཞེ་ན།
ངམ་སྟེ་མཆེ་བ་ཅན་གྱི་ཚོགས་འགུ་ན་རེའུ་ཏྲི་ཡོན་ཏན་དག་པའི་ཚོགས་དང་ལྡན་པ།
ཁ་རམ་ཡོ་གི་ནི་ཁྱེད་ཀྱི་ཞལ་དུ་བཞེས་ཤིག །ཁ་ཧི་རོལ་ཅིག །གང་དང་གང་
གིས་བཞེས་ཤིང་རོལ་ཞེ་ན། ཧཱུཾ་ཧ་ཧེ་ཕཊ་ལས་བསྐྱེད་པའི་དཀྱིལ་འཁོར་ཁྱེད་་་་་
ཀྱིས་སོ། །དེས་ནི་འདི་གསུངས་པར་འགྱུར་ཏེ། དེ་ལྟར་ཏིང་ངེ་འཛིན་གྱི་ཁྱད་

〔752〕 I1PD958880752.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
པར་ལས་སྤྲུལ་པའི་བཟའ་ཞིང་བཏུང་བ་ལ་སོགས་པ་ཐམས་ཅད། མཆེ་བ་ཅན་
གྱི་ཚོགས་ཡོན་ཏན་དྲག་པོ་ཁྱེད་ཀྱིས། རྒྱ་མཚོའི་ཆེན་པོ་བཞིན་དུ་དུས་གཅིག་ཏུ་
གསོལ་བ་དེས་བཞེས་པ་དེ་ལྟར་བཞེས་ཤིག་པའོ། །དེ་ལྟར་དཔལ་རྟ་མཆོག་གིས་་
འདུལ་བའི་འདུས་སུ་བྱུང་བ། དེ་ཉིད་ཡང་དཔལ་ཀུན་ཏུ་བཟང་པོ་ཉིད་དོ་
ཞེས་བྱའོ། །ཡང་གཉིས་སུ་ན། འགུ་ན་རེའུ་ཏྲི། སློབ་དཔོན་དྲག་པོ་ཆེན་
པོའི་དཀྱིལ་འཁོར་དུ་ལྡན་པ་ཁྱེད་ཀྱིས་བཞེས་ཤིག་པའོ། །གསུང་གི་དཀྱིལ་
འཁོར་བརྗོད་པས། འབར་རབ་ཏུ་འབར་བ་ཅིའི་ཕྱིར་ན། སྔགས་ཀྱིས་དཀྱིལ་
འཁོར་ཆེན་པོ་རྣམ་པ་གཉིས་ནས་སྤྱན་དྲངས་པའི་ལྷ་ཀུན་གྱི་ཡེ་ཤེས་ཀྱི་འོད་ཟེར་
གྱི་ཁྱད་པར་གྱིས་སོ། །དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། ཁྲོ་
བོའི་དཀྱིལ་འཁོར་ཆེན་པོ་གསུང་གི་དཀྱིལ་འཁོར་བརྗོད་པས། གསང་བའི་བྷ་ག་
ནས་བྱང་ཆུབ་སེམས་ཀྱི་དཀྱིལ་འཁོར་སྤྲོས་པའི་ལེའུ་སྟེ། བཅུ་དྲུག་པའོ།། །།
དང་པོར་རྣལ་འབྱོར་པས་ཀུན་ཏུ་བཟང་པོ་ཧེ་རུ་ཀར་མངོན་དུ་བྱས་ལ།
གནས་དང་གང་ན་བསྐྱེད་པའི་ཕྱིར་དང་། གསང་བའི་དཀྱིལ་འཁོར་གྱི་སྐུ་
མདོག་དང་ཕྱག་མཚན་ལ་སོགས་པ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་
ལ་སོགས་པས། བཅུ་བདུན་པ་དཀྱིལ་འཁོར་བསྟན་པའི་ལེའུ་གསུངས་སོ། །
དེ་ནས་བཅོམ་ལྡན་འདས་དགྱེས་པ་ཆེན་པོ་ཞེས་བྱ་བ་ལ་སོགས་པ་ནི་གོ་སླའོ། །
ཕྱི་མ་ནི་བསྒྲུབ་ཐབས་ལས་ཤེས་པར་བྱའོ། །ཁྱུ་མཆོག་མ་ཧ་དེ་བའི་བཞོན་པ་་་་
གླང་སྟེ་དབུས་སུ་མ་ཧེ་ནི་གཤིན་རྗེའི་བཞོན་པ་སྟེ་ལྷོར། གཟིག་ནི་དྲི་ཟའི་བཞོན་
པ་སྟེ་ཤར། སྟག་ནི་སྲིན་པོའི་བཞོན་པ་སྟེ་ནུབ། དོམ་ནི་གནོད་སྦྱིན་གྱི་བཞོན་
པ་སྟེ་བྱང་ངོ་། །བཞོན་པ་དེ་དག་སྟེང་དུ་ཕྱུང་བ་ནི། ང་རྒྱལ་གཅག་པ་དང་།

〔753〕 I1PD958880753.jpg
གུས་པའི་ཚུལ་གྱིས་འཁོར་དང་བཅས་པ་ཕུལ་ཏེ། བྱང་ཆུབ་མཆོག་ཏུ་སེམས་་་
བསྐྱེད་པའོ། །དེ་ལྟར་བྱང་ཆུབ་མཆོག་ཏུ་སེམས་བསྐྱེད་པས་ན། ལུང་བསྟན་
པ་ཐོབ་པར་ཡང་ཐེག་པ་ཆེན་པོའི་ཚུལ་གྱིས་ངེས་པར་དེ་དག་ལུང་བསྟན་པ་ནི་་་་་
དཔལ་དེ་ཉིད་འདུས་པའི་རྒྱུད་ལས་ཤེས་པར་བྱའོ། །བཅོམ་ལྡན་འདས་དཔལ་་
ཁྲག་འཐུང་ཆེན་པོ་དེ་དག་ཀྱང་། ཇི་ལྟ་བུའི་ཞལ་དང་ཕྱག་གི་ངོ་བོ་ཉིད་དུ་
གནས་ཤེ་ན། དེ་ཉིད་ཀྱི་ཕྱིར་ཡང་གསུངས་པ། དབུ་གསུམ་ཕྱག་དྲུག་ཞབས་
བཞིར་བགྲད། །ཅེས་བྱ་བ་གསུངས་ཏེ། དེ་ཡང་སྐུ་གསུང་ཐུགས་བསམ་གྱིས་
མི་ཁྱབ་པའི་དབུ་གསུམ་པ། ཡེ་ཤེས་དྲུག་གི་ཕྱག་གི་ཡེ་ཤེས་རིན་པོ་ཆེའི་ཕྱག་་་་
མཚན་སྟོང་གི་འཇིག་རྟེན་ཁོར་ཡུག་ལ་སོགས་པ་འཛིན་པའོ། །དུག་ལྔ་དབང་དུ་
མཛད་པ་འདོད་ཆགས་ཞེ་སྡང་གཏི་མུག་ང་རྒྱལ་ཕྲག་དོག་གི་ཆས་ཆེན་པོ་ལྔ་བསྟན་
པའི་ཕྱིར་ཡང་གསུངས་པ། ཀོ་རློན་གོས་ནི་སྣ་ཚོགས་གོས་ན། རྔམ་པའི་སྒྲ་་་
ཆེན་འཇིགས་པར་སྒྲོགས་ཞེས་བྱ་བ་གསུངས་ཏེ། འཇིགས་བྱེད་ཆེན་པོའི་ཚོགས་
དབང་དུ་བྱ་བའི་ཕྱིར། འཇིགས་བྱེད་ཆེན་པོའི་ཙ་མར་དང་། གླང་པོ་ཆེ་དང་།
སྟག་དང་སེང་གེ་དང་། ཞིང་ཆེན་པོའི་པགས་པ་དང་། གཡང་གཞི་བསྣམས་
པ་སྟེ། དེ་དག་ཀྱང་རིམས་བཞིན་དུ། ཞེ་སྡང་དང་གཏི་མུག་ལ་སོགས་པ་ལྔ་་
རྣམ་པར་དག་ཅིང་དབང་དུ་བྱ་བ་སྟེ། གཞན་དུ་ན་ནི་གཏི་མུག་རྣམ་པར་དག་་
པའི་ངོ་བོའོ། །འདོད་པའི་ཁམས་ཀྱི་སེམས་ཅན་གྱི་ང་རྒྱལ་གཅག་ཅིང་སྤ་བཀོང་
བའི་ཕྱིར། སྟོང་གསུམ་གང་བའི། རྔམ་པའི་སྒྲ་ཆེན་པོར་འབྲུག་ལྟར་འཇིགས་
པར་སྒྲོགས་པ་སྟེ། དེ་ཡང་ང་རྒྱལ་རྣམ་པར་དག་པའི་ངོ་བོའོ། །ལྟོ་འཕྱེ་ཆེན་
པོའི་ཚོགས་དབང་དུ་བྱ་བའི་ཕྱིར། གནས་བརྒྱད་ལ་སོགས་པར་ཡང་སྦྲུལ་གྱིས་་
སྐུ་ལ་བརྒྱན་པ་སྟེ། དེ་ཡང་ཞེ་སྡང་རྣམ་པར་དག་པ་ཁོ་ནའོ། །ཡེ་ཤེས་ལྔའི་་་་

〔754〕 I1PD958880754.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཚེར་བཤད་པའི་འགྲེལ་པ། 
ཐོད་པའི་འཕྲེང་བས་ཀྱང་དབུ་བརྒྱན་པ་སྟེ། དེ་ཡང་སྔོན་གྱི་དུས་ཀྱི་དམ་ཚིག་ལ་
གནས་སོ་ཞེས་པར་ཡང་བསྟན་པ་སྟེ། ཅི་ལྟར་སློབ་དཔོན་གྱིས་ཐ་ཚིག་སྩལ་བའི་
འཕྲེང་བ་ཐ་ན་སྤྱི་བོས་བཀུར་ཞིང་ལུས་ཀྱི་བརྒྱན་དང་འདྲ་བར་བཅང་བར་བྱའོ། །
ཞེས་པ་སྟེ། དེ་ཡང་ཕྲག་དོག་རྣམ་པར་དག་པའི་ངོ་བོའོ། །ཅིའི་ཕྱིར་ཞེ་ན།
གཟུང་འཛིན་ལ་གནས་པའི་སེམས་ཅན་ཟིལ་གྱིས་མནན་སྔགས་ཤིང་བརྒྱལ་བར་བྱ་
བའི་ཕྱིར། གཟུང་འཛིན་གྱི་རྟོག་པའི་གཞོམ་པའི་ཕྱིར་རོ། །དེ་ལྟར་ཡང་་
གསུངས་པ། ཐོད་པའི་འཕྲེང་བའི་དབུ་བརྒྱན་འདིས། །རྡོ་རྗེ་སེམས་དཔའ་་
བདག་སྔོན་བསྐྱེད། །ཅེས་བྱ་བ་གསུངས་ཏེ། དཔལ་རྡོ་རྗེ་སེམས་དཔའ་ནི་་་་
གཟུང་འཛིན་དག་པའི་ངོ་བོ་ལས་སྐྱེས་པའི་ཕྱིར་རོ། །རི་རབ་འདོད་པའི་ཁམས་
ཀྱི་སེམས་ཅན་ཟིལ་གྱིས་མནན་པའི་ཕྱིར། ཉི་མའི་དང་ཟླ་བ་དང་ཡིད་ཀྱིས་ཀྱང་
སྙན་གྱི་གོང་རྒྱན་དུ་བྱས་པ་ཡིན་ཏེ། དེ་ཡང་འདོད་ཆགས་རྣམ་པར་དག་པར་བྱ་
བའི་ངོ་བོ་སྟེ། དེ་ཡང་སྤྱི་དང་ཁྱད་པར་གྱི་ཆས་ལྔའོ། །ཚངས་པ་ཆེན་པོའི་ང་
རྒྱལ་གཅག་པར་བྱ་བའི་ཕྱིར། སྟོང་གི་འཇིག་རྟེན་ཁོར་ཡུག་སྣོད་དང་བཅུད་དུ་
བཅས་པ་ཕྱག་ན་བསྣམས་པ་སྟེ། དེ་ཡང་འདུལ་བར་བྱ་བའི་ཞིང་ཁམས་རྣམ་་་་
པར་དག་པར་བྱ་བའི་ཕྱིར་རོ། །ཡེ་ཤེས་ཆེན་པོ་ལྔ་དང་ལྡན་པའི་ཕུང་པོ་ཆེན་པོ་
དམར་གྱིས་བཀང་བ་བཀྲུག་ཅིང་གསོལ་བ་སྟེ། དེ་ཡང་གཉེན་པོ་ཡེ་ཤེས་ཀྱིས།
ཡུལ་ཉོན་མོངས་པའི་སྙིགས་མ་ལྔ་ལ་རོལ་པའོ། །མཉམ་པ་ཉིད་དང་། སོ་་་་
་སོར་ཀུན་ཏུ་རྟོག་པའི་ཡེ་ཤེས་གཉིས་ཀྱིས། འདུལ་བར་བྱ་བའི་ཉོན་མོངས་པའི་་
འགྲོ་བའི་རྒྱུད་ལ་ལྟ་བའི་རིམ་པ་གཟིགས་པའི་ཕྱིར། རལ་གྲི་དགྲ་སྟའོ། །བྱ་
བ་བསྒྲུབ་པའི་ཡེ་ཤེས་ཀྱིས་འདུལ་བར་བྱ་བའི་སྨིན་ཅིང་གྲུབ་པར་བྱ་བའི་ཕྱིར།
བཤོལ་ལོ། །ཕྱི་མ་ཡང་གནས་དང་། གནས་པ་དང་། དབང་པོ་དང་རྣམ་

〔755〕 I1PD958880755.jpg
པར་ཤེས་པ་ལ་སོགས་པའི་ལྷ་མོ་ནི་དགྲོལ་ལོ། །དཔལ་གསང་བའི་སྙིང་པོ་དེ་ཁོ་
ན་ཉིད་ངེས་པ་ལས། གཟུགས་བརྙན་ལས་ཀྱི་དཀྱིལ་འཁོར་བསྟན་པའི་ལེའུ་སྟེ་་
བཅུ་བདུན་པའོ།། །།
སྐྱེ་བ་མེད་པའི་རྣལ་འབྱོར་པས་ཐབས་དང་ཤེས་རབ་ཀྱི་བདེ་བས། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་ལ་སོགས་པ་མཆོད་ཅིང་། འཁོར་བའི་
རྒྱུས་བླ་ན་མེད་པའི་བྱང་ཆུབ་ཀྱི་ཚོགས་ལ་སོགས་པར་འགྱུར་བའི་ཕྱིར། དེ་ནས་
དགྱེས་པ་ཆེན་པོ་མཉེས་པའི་མཆོད་པ་འདིས་ཆེད་དུ་བརྗོད་དོ། །ཞེས་བྱ་བ་ལ་
སོགས་པ་གསུངས་སོ། །མཉེས་པ་ནི་ཐབས་དང་ཤེས་རབ་ཀྱི་དོན་གྱིས་ཏེ།
བྱང་ཆུབ་སེམས་ལ་སོགས་པའི་མཆོད་པ་ནི་འདི་ནི། རྒྱུ་དང་འབྲས་བུའི་སྒོ་ནས་
ཆེན་པོའོ། །དེ་ལ་ཞེས་བྱ་བ་ལས་ནི། མཉེས་པའི་མཆོད་པ་ཆེན་པོ་བྱའོ་བར་
གསུངས་པས། དེ་ལ་ཞེས་པའི་ཐ་ཚིག་སྟེ། དེ་ཡང་མཆོད་སྦྱིན་དམ་པ་ནི།
ཞེས་པ་དང་འབྲེལ་ཏོ། །མཆོད་པ་ནི་འཕགས་པ་ལ་སྟེ། གསང་བའི་མཆོད་པ་
རྒྱུ་དང་འབྲས་བུར་བཅས་པའོ། །སྦྱིན་པ་ནི་སེམས་ཅན་ལ་བྱ་སྟེ། ཐབས་དང་
ཤེས་རབ་ཀྱི་བདེ་བས། བགྲོད་པའི་ཕྱིར་མི་ལྡོག་པའི་དབང་ཐོབ་པར་བྱེད་པའི་
ཕྱིར་རོ། །དམ་པ་ནི་དམ་པ་མ་ཡིན་པ་ལས་ཁྱད་པར་དུ་གྱུར་པའི་ཕྱིར་ཏེ། རྒྱུ་
དང་འབྲས་བུ་དང་ཡེ་ཤེས་ཀྱི་ངོ་བོའི་ཕྱིར་རོ། །དེ་ལྟ་བུའི་མཆོད་སྦྱིན་དམ་པའི་
ཆོ་ག་བསྒྲུབ་པར་བྱ་བ་ཡང་། དང་པོ་འམ་ཐོག་མར་བདག་ཉིད་རྟོགས་བསྒོམས་
བསྒྲལ་ཞེས་གསུངས་ཏེ། ཤེས་རབ་ཀྱི་ཕ་རོལ་ཏུ་ཕྱིན་པའི་རང་བཞིན་སྟོང་པ་
བདག་མེད་པའི་ངོ་བོ་དང་། དཔལ་གསང་བའི་སྙིང་པོའི་རྣལ་འབྱོར་པས།
ཆོས་ཉིད་བྱང་ཆུབ་སེམས་ཀྱི་དཀྱིལ་འཁོར་ལ་གནས་ཏེ། རྟོགས་པ་བཞི་ལས་

〔756〕 I1PD958880756.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཀྱང་། ཡིག་འབྲུའི་ཚུལ་དང་། མངོན་པར་རྟོགས་པ་དང་། རྡོ་རྗེ་ཆོ་ག་
ལྔས་རང་བཞིན་རྫོགས་པ་ཆེན་པོའི་ངང་དུ་ཐབས་དང་ཤེས་རབ་གཉིས་སུ་མེད་
པར་བསྒོམ་ཞིང་བདག་གིས་ཉོན་མོངས་པའི་སེམས་ཅན་སེམས་རྒྱུད་འཁོར་བའི་རྒྱ་
མཚོ་ལས་བསྒྲལ་བར་བྱའོ། །ཞེས་སོ། །དེ་ནས་གཉིས་མེད་བློ་ཡིས་ནི། བློ་་
ངན་འཇིག་རྟེན་སྙིང་རྗེ། གཉིས་སུ་མེད་པར་བསྒྲལ་བར་བྱའོ། །ཞེས་བྱ་བ་་་
གསུངས་ཏེ། འཁོར་བ་དང་མྱ་ངན་ལས་འདས་པའི་དོན་དམ་པ་དང་། ཀུན་
རྫོབ་དབྱེར་མེད་པའི་བློ་དང་ལྡན་པའི་བདག་ཉིད། གང་ཐབས་དང་ཤེས་རབ་་
གཉིས་སུ་མེད་པའི་བློ་དང་ལྡན་པའི་བདག་ཉིད། བློ་ངན་པའི་དཔལ་ལས་སྐྱེས་
པའི་འཇིག་རྟེན་གསུམ་པོ་དག་སྙིང་རེ་རྗེ་ཞེས་བྱ་སྟེ། དེ་དག་ཀྱང་ཐབས་དང་་
ཤེས་རབ་གཉིས་སུ་མེད་པའི་གསང་བའི་བྷ་གར་བྱང་ཆུབ་སེམས་ཀྱི་འོད་ཟེར་གྱིས་
བསྒྲལ་བར་བྱའོ། །དེ་ལྟར་ཡང་ཐུགས་རྗེ་ཆེན་པོའི་བྱིན་རླབས་ཀྱིས། ལམ་་་་
ལྔའི་སེམས་ཅན་ཀུན་བཀུག་སྟེ། ཐམས་ཅད་ལུས་བསྒྲལ་བར་བྱའོ་ཞེས་བྱ་བ་ལ་
སོགས་པ། སྦྱོར་སྒྲོལ་བདག་ལ་རྫོགས་པའི་དོན་སྔོན་དུ་རྒྱས་པར་བཤད་པ་ཡིན་
ཏེ༑ ཐབས་དང་ཤེས་རབ་གཉིས་སུ་མེད་པའི་བྱང་ཆུབ་སེམས་ཀྱི་འོད་ཟེར་གྱི་་
ལྕགས་ཀྱུས་འགྲོ་བ་རིགས་དྲུག་གསང་གནས་སུ་བཀུག་སྟེ། ཡང་འོད་ཟེར་ལྕགས་
ཀྱུས༑ ཕྱོགས་དུས་ཀྱི་སངས་རྒྱས་སྤྱན་དྲངས་ཏེ། མཆོད་ནས་ཡུམ་གྱི་བ་སྤུའི་
བུ་གར་ཐིམ་པས། ཡེ་ཤེས་ཀྱི་ཐོག་གིས་རྡུལ་དུ་གླགས་པའི་སེམས་ཏེ། ཡང་་་
བྱང་ཆུབ་ཀྱི་ཆུ་རྒྱུན་གྱིས་བསླངས་ནས། སྐུ་ཕྱག་རྒྱ་ཉིད་དུ་བསྒྱུར་ལ། འོག་
མིན་ལ་སོགས་པར་གནས་སྤར་བ་ཅི་སྙེད་པའོ། །ཐབས་དང་ཤེས་རབ་རྣམ་པར་་
དག་པའི་ངོ་བོ་དེ་ཉིད་བསོད་ནམས་ཀྱི་ཚོགས་ཕུན་སུམ་ཚོགས་པ་ཉིད་དུ་ཡང་
བསྒྱུར་བར་བསྟན་པར་བྱ་བའི་ཕྱིར། འཁྲིལ་པའི་མཆོད་ཆེན་མཉམ་སྦྱོར་བས།

〔757〕 I1PD958880757.jpg
བདག་ཉིད་མཉམ་པས་མཉེས་པར་བྱའོ། །ཞེས་བྱ་བ་གསུངས་ཏེ། ཐབ་དང་
ཤེས་རབ་ཀྱི་བདེ་བ་བྱང་ཆུབ་སེམས་བདེ་བའི་རོ་དང་ལྡན་པ་དེས། བདག་ཉིད་
ཆེན་པོའི་དཀྱིལ་འཁོར་རྣམ་བཞི་མཉེས་པར་བྱའོ། །ཞེས་གསུངས་པའོ། །དེ་
ཉིད་ཀྱི་ཕྱིར་ཡང་གསུངས་པ་མཉམ་པའི་བསྒྲུབ་རྫས་ཆེན་པོ་དག །བདག་དང་
མཉམ་པའི་ཚོགས་ལ་དབུལ། །ཞེས་བྱ་བ་གསུངས་ཏེ། ཐམས་ཅད་རང་
བཞིན་རྫོགས་པ་ཆེན་པོའི་ངང་ཉིད་དུ་དབྱེར་མེད་པས། བསྔོ་ཞིང་དབུལ་དུ་
ཡང་མེད་བཞིན་དུ། ཐབས་དང་ཤེས་རབ་རྣམ་པར་དག་པར་བྱ་བའི་སྒོ་ནས།
བསོད་ནམས་ཀྱི་ཚོགས་ཡོངས་སུ་རྫོགས་པར་བྱ་བའི་ཕྱིར་དང་། འདོད་ཆགས་
རྣམ་པར་དག་པར་བྱ་བའི་ཕྱིར། བདག་དང་མཉམ་པའི་དཀྱིལ་འཁོར་གྱི་ཚོགས་
ལ་ཞེས་བྱའོ། །དཀའ་ཐུབ་ལ་སོགས་པ་ཉེས་པའི་ཉོན་མོངས་པས་མ་གཟིར་བའི་
ཕྱིར་ཡང་གསུངས་པ། བཟའ་དང་བཅའ་དང་བཏུང་དང་བགོ། །ལོངས་སྤྱོད་
ལྔར་ལྡན་ཐམས་ཅད་ནི། །དཀྱིལ་འཁོར་ལ་ནི་དཀྱིལ་འཁོར་ཐིམ་ཞེས་བྱ་བ་
གསུངས་ཏེ། ཤ་རྣམ་པ་ལྔ་ལ་སོགས་ཏེ། ཕྱི་ནང་གི་བཟའ་བ་རྣམས་དང་།
རུས་པ་ཆེན་པོ་རྣམས་དང་། དཔལ་གྱི་འབྲས་ལ་སོགས་ཏེ། ཁ་ཟས་གཙང་
བའི་རྣམ་པར་དང་། བདུད་རྩིའི་ཁྲག་ཆེན་པོ་དང་། ཆང་དང་། ཚྭ་ལ་
སོགས་ཏེ། བཏུང་བ་དང་། རས་ཆེན་པོ་ལ་སོགས་ཏེ། ཕྱི་ནང་གི་གོས་དང་།
གཞན་ཡང་འདོད་པའི་ལོངས་སྤྱོད་ལྔ་དང་ལྡན་པ་ཐམས་ཅད་ཀྱི། དབང་པོ་
ལྷའི་དཀྱིལ་འཁོར་ལ་ནི། འདོད་པའི་ཡོན་ཏན་ལྔ་ལྷ་མོའི་དཀྱིལ་འཁོར་དུ་ཐིམ་
མོ་ཞེས་བྱའོ། །ཕྱི་མའི་ནི་གོ་སླའོ། །དཔལ་གསང་བའི་སྙིང་པོ་དེ་ཁོ་ན་ཉིད་
ངེས་པ་ལས། ཕྱི་ནང་གསང་བའི་མཆོད་སྦྱིན་དམ་པ་བསྟན་པའི་ལེའུ་སྟེ།
བཅོ་བརྒྱད་པའོ།། །།

〔758〕 I1PD958880758.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
རྡོ་རྗེའི་ཐེག་པའི་རྣལ་འབྱོར་པའི་གཞི་རྩ་བ་དང་། ཡན་ལག་གི་དམ་ཚིག་
དང་། སྡོམ་པ་ལ་གནས་དགོས་པའི་ཕྱིར། དེ་ནས་བཅོམ་ལྡན་འདས་དགྱེས་
པ་ཆེན་པོས་དོན་ཡོད་པར་བྱ་བའི་ཕྱིར་དམ་ཚིག་ཆེན་པོ་འདི་ཆེད་དུ་བརྗོད་དོ། །
ཞེས་བྱ་བ་གསུངས་སོ། །དོན་ཡོད་པར་བྱ་བའི་ཕྱིར་ཞེས་བྱ་བ་ནི། སྤྱིར་ཡང་
ཐེག་པ་སོ་སོའི་རྩ་བ་དང་ཡན་ལག་གི་སྡོམ་པ་དང་ཚུལ་ཁྲིམས་སོ་སོར་མ་ཉམས་ན།
ལྟ་བ་དང་སྤྱོད་པ་ལ་སོགས་པ་ཅི་དང་ཅི་སྤྱད་པ་ཐམས་ཅད་བྱས་པ་ལ་དོན་ཡོད་པ་
ཡིན་ལ། རྡོ་རྗེའི་ཐེག་པ་ཡང་ཐེག་པ་སོ་སོའི་དམ་ཚིག་དང་སྡོམ་པ་མ་ཉམས་ན།
ཅི་དང་ཅི་བྱས་པ་ལ་དོན་ཡོད་པར་འགྱུར་རོ། །གལ་ཏེ་དམ་ཚིག་དང་སྡོམ་པ་་་
ཉམས་ན་ནི། ཅི་དང་བྱས་པ་ཐམས་ཅད་ཡང་བྱས་པ་ལ་དོན་མེད་པར་འགྱུར་ཏེ།
དེའི་ཕྱིར་ཡང་འདི་ལས། རྩ་བ་ཉམས་པའི་ཕྱལ་བ་དག་ཅེས་བྱ་བ་ལ་སོགས་པ་་
ཅི་སྙེད་པའོ། །དེ་ལྟ་བས་ན་འབད་པ་ལ་དོན་ཡོད་པར་བྱ་བའི་ཕྱིར། དམ་་་་་
ཚིག་དང་སྡོམ་པ་དང་ཚུལ་ཁྲིམས་རྣམ་པར་དག་པར་བྱ་བ་གསུངས་སོ། །ཅིའི་་་
ཕྱིར་ན། དམ་ཚིག་ཆེན་པོ་ཞེས་བྱ་བ་ལ་སོགས་པ་གསུངས་ཏེ། རྒྱུད་ཕྱི་མའི་་
ལས་ཀྱང་། བསྲུངས་ན་ནི་སྡིག་པའི་དྲི་མ་ཐམས་ཅད་འཚིག་ལ། མ་བསྲུངས་
ན་དམྱལ་བའི་གནས་སུ་འཚིག་སྟེ ། ཞེས་འབྱུང་ངོ་། །མ་བསྲུངས་པའི་སྐྱོན་
ནི༑ རྡོ་རྗེ་སེམས་དཔའི་བཀའ་བཅག་པའི། །དམ་ཚིག་སྡོམ་པའི་རྩ་བ་ཀུན། །
དེ་བཞིན་དུ་ནི་མ་བསྲུངས་ན། །ཡཀྵ་ཁྲོ་བོ་མེ་སྤར་གྱིས། །སྙིང་ལས་དྲངས་ཏེ་་
ཁྲག་འཐུང་ནས། །ངན་སོང་གསུམ་དུ་སྐྱེ་བར་འགྱུར། །དེའི་སྡུག་བསྔལ་་་་
བཟོད་གླགས་མེད། །དམ་ཚིག་འདི་ནི་རྡོ་རྗེ་ཆེ་ཞེས་གསུངས་པའི་ཕྱིར་རོ། །
ཡང་གཉིས་སུ་ན། དམ་པ་རྣམས་ཀྱིས་འཚོགས་པས་དམ་ཚིག་སྟེ། བསྲུངས་་

〔759〕 I1PD958880759.jpg
པའི་ཡོན་ཏན་གྱིས་ངེས་ཚིག་ནི། མི་གཏོང་ཕྱིར་ན་དམ་ཞེས་བྱ། གཟུངས་་
སུ་གྱུར་པས་ཚིག་ཅེས་བརྗོད་ཅེས་བྱ་སྟེ། འཁོར་བ་དང་ངན་སོང་དུ་མི་གཏོང་་་
ཞིང་། བྱང་ཆུབ་ཆེན་པོའི་གཟུངས་སུ་གྱུར་པའི་ཕྱིར་རོ། །དེ་ལ་དང་པོ་དམ་
ཚིག་གི་སྒོ་ནས། རྡོ་རྗེའི་ཐེག་པའི་ཁྱད་པར་གསུངས་པ། བླ་མེད་ཐེག་པ་རབ་
ངེས་ན། །ཉོན་མོངས་འདོད་པ་ཀུན་སྤྱོད་ཀྱང་། །བྱས་ལ་མི་སོགས་ཚོགས་་
འགྱུར་ཏེ། །ཚུལ་ཁྲིམས་སྡོམ་པ་ཕུན་སུམ་ཚོགས་ཞེས་བྱ་བ་གསུངས་ཏེ། བླ་ན་
མེད་པའི་རྡོ་རྗེའི་ཐེག་པ་རྫོགས་པ་ཆེན་པོའི་རྣལ་འབྱོར་དུ་ངེས་ན། ཉོན་མོངས་
ལྔ་དང་འདོད་པའི་ཡོན་ཏན་ལྔ་ལ་སོགས་པ་ཐམས་ཅད་ཀུན་ལ་སྤྱད་ཀྱང་། རྨ་་
བྱ་ལྟར་བྱས་ལ་མི་བསོགས་ཏེ། ཐེག་པ་འོག་མ་ལ་སོགས་པའི་ཚུལ་ཁྲིམས་དང་
སྡོམ་པའི་རྒྱུ་དང་། འབྲས་བུར་བཅས་པ་ཐམས་ཅད་ཕུན་སུམ་ཚོགས་པར་་་
འགྱུར་རོ། །ཞེས་བྱ་བ་གསུངས་སོ། །དེ་ལྟར་ཉོན་མོངས་པ་ལ་སོགས་པ་སྤྱད་
པས་ཐེག་པ་འོག་མའི་ཚུལ་ཁྲིམས་དང་སྡོམ་པ་ལ་སོགས་པ་མི་ཉམས་པའི་ཕ་རོལ་་
ཏུ་ཡང་། དེ་ཉིད་ཀྱི་རྒྱུ་དང་འབྲས་བུ་ཡང་རྫོགས་ཤིང་མཐར་ཕྱིན་པ་ཅིའི་ཕྱིར་་
ཞེ་ན། ལན་རྒྱུད་ཀྱིས་བཏབ་སྟེ། བླ་མེད་མཆོག་གི་དམ་ཚིག་ཏུ། །འདུལ་་་
བའི་དབང་གིས་ཚུལ་ཁྲིམས་དང་། །ཇི་སྙེད་སྡོམ་པ་བསམ་ཡས་པ། །མ་ལུས་
ཀུན་འདུས་རྣམ་པར་དག་ཅེས་བྱ་བ་གསུངས་ཏེ། བླ་ན་མེད་པའི་དམ་ཚིག་ཏུ།
མུ་སྟེགས་ལ་སོགས་པ་འདུལ་བའི་དབང་དུ་འམ། ལུས་ངག་འདུལ་བའི་དབང་དུ།
བྱང་ཆུབ་སེམས་དཔའི་ཚུལ་ཁྲིམས་དང་། ཐེག་པ་སོ་སོའི་སྡོམ་པ་བསམ་ཡས་པ་
ཀུན་ཡང་། འདུས་ཤིང་རྣམ་པར་དག་པ་ཡིན་ནོ་ཞེས་བྱའོ། །ཅིའི་ཕྱིར་ཞེ་ན།
བླ་མེད་མཆོག་གི་ཐེག་པའི་དམ་ཚིག་ཆེན་པོ་རྣམ་པར་དག་པས། དེ་དག་ཐམས་
ཅད་ཀྱང་རྣམ་པར་དག་པ་ཡིན་ནོ་ཞེས་བྱའོ། །དེ་ལ་དམ་ཚིག་དང་སྡོམ་པ་སོ་་

〔760〕 I1PD958880760.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
སོར་ཕྱེ་སྟེ་གསུངས་པ། ཡང་ཅིའི་ཕྱིར། བཅོམ་ལྡན་འདས་ཀྱིས་རྩ་བ་བཞི་་་་
པོའི་སྡོམ་པ་འདི་དག་གསུངས་ཤེ་ན། དེ་ནི་འཛམ་བུའི་གླིང་འདིར་རྒྱལ་པོ་མང་
པོས་མངའ་བསྐུར་བ་ཚུན་ཆད་དུ། དང་པོར་མ་བྱིན་པ་ལེན་པས་འགོ་བརྩམས་
ནས། མི་དགེ་བ་བཅུ་ཚང་ཞིང་རྫོགས་པར་འབྱུང་ངོ་། །དེ་ལྟ་བུའི་སྐལ་པའི་
སྙིངས་མ་འདིར་སངས་རྒྱས་ཤཱཀྱ་ཐུབ་པ་འབྱུང་སྟེ། འདུལ་བར་དཀའ་བའི་་་
སེམས་ཅན་དག་འདུལ་བར་མཛད་ཅིང་། དེ་དག་བྱང་ཆུབ་ཆེན་པོའི་གནས་སུ་
འཇོག་པར་མཛད་དོ། །རྩ་བའི་བཞིའི་སྡོམ་པའི་དང་པོ་མ་བྱིན་པར་ལེན་པ་་་
འབྱུང་ཡང་། རང་གི་རིགས་སྲོག་གཅོད་པ་བྱུང་བ་ནས། བཅོམ་ལྡན་འདས་
ཀྱིས་གསུངས་པ་དེ་ཡང་། སོ་སོའི་སྐྱེ་བོ་བསམ་པ་དང་སྦྱོར་བ་དང་དངོས་གཞི་་
དང་། འཇུག་པ་དང་བཅས་པས་སྲོག་གཅོད་པ་དེ་དག་ཀྱང་། བསྟན་ཆོས་་་
དང་མདོའི་སྡེ་དག་ལས། འདོད་ཆགས་དང་ཞེ་སྡང་དང་གཏི་མུག་གསུམ་གྱིས་་
སྲོག་གཅོད་པར་བྱེད་དོ། །ཞེས་གསུངས་སོ། །འཕགས་པ་ཉན་ཐོས་ལ་སོགས་
པས་ནི། དེ་ལྟར་སྲོག་གཅོད་པ་དང་། དེའི་རྣམ་པར་སྨིན་པ་ལས་ཤིན་ཏུ་
སྐྲག་ཅིང་སྔངས་ནས་སྲོག་གཅོད་པ་སྤོངས་པར་བྱེད་དོ། །མ་ཧཱ་ཡོ་གའི་གསང་
བ་ལས་ནི་སྲོག་གཅོད་པར་འདོད་དེ། དེ་ཡང་ཡུལ་གང་ཞེ་ན། གསུངས་པ།
སངས་རྒྱས་བསྟན་པ་བསྲུང་བའི་ཕྱིར། །སེམས་ཅན་སྲོག་ཀྱང་གཅོད་པར་བྱ། །
ཞེས་དཔལ་གསང་བ་འདུས་པ་ལས་གསུངས་པ་ལྟར། བསྒྲུབ་བྱ་ལ་ཕུར་བུས་
གདབ་པ་དང་། གདུག་པའི་ལས་མང་པོར་བྱ་བར་གསུངས་སོ། །ཤིན་ཏུ་རྣལ་
འབྱོར་མཉམ་པའི་ངང་འདི་ལས་ནི། དོན་དམ་པར་གཅད་པར་བྱ་བའི་སྲོག་
ཀྱང་མེད་ལ། གཅོད་པར་བྱེད་པའི་སྐྱེས་བུ་ཡང་མེད་དེ། སྲོག་མེད་སྲོག་་་་
གཅད་གཅད་དུ་མེད་ཅེས་བྱའོ། །དེ་ལྟར་འཕགས་པ་དཀོན་མཆོག་བརྩེགས་པ་་

〔761〕 I1PD958880761.jpg
ལས་ཀྱང་གསུངས་པ། ཡང་དག་པར་སོ་སོར་རྟོག་པའི་ཡེ་ཤེས་ནི་དེ་བཞིན་་་་
གཤེགས་པ་ལ་ཆོས་ཀྱི་སྐུར་ཡང་མི་ལྟ་ན། གཟུགས་ཀྱི་སྐུར་ལྟ་ཅི་སྨོས། ཆོས་་
ལ་འདོད་ཆགས་དང་བྲལ་བར་ཡང་མི་རྟོག་ན། བཤད་པའི་ཆོས་སུ་ལྟ་ཅི་སྨོས།
དགེ་འདུན་ལ་འདུས་མ་བྱས་སུ་ཡང་མི་རྟོག་ན། མང་པོའི་ཚོགས་སུ་ལྟ་ག་ལ་་་་
འདོད་དེ་གཅད་པར་བྱ་བའི་སྲོག་ཀྱང་མེད་ལ། གཅོད་པར་བྱེད་པའི་སྐྱེས་་་་་
བུར་ལྟ་ག་ལ་འདོད་དེ། སྲོག་དང་སྐྱེས་བུ་གཉི་ག་ལ་ཡང་། ཕྱིན་ཅི་ལོག །
ལོག་པར་རྟོག་པ་ཙམ་ཞེས་བྱའོ། །འོ་ན་དེ་ལྟར་ལོག་པར་རྟོག་པ་ཁོ་ན་ཙམ་ཡིན་
པས༑ བཅད་ཀྱང་གལ་མེད་པ་ཞིག་ཡིན་ནམ་ཞེ་ན། མ་ཡིན་ཏེ། གཅད་་
དུ་མེད་ཅེས་པའི་སྒྲས། ཡེ་ནས་མ་གཅོད་ཅིག་ཅེས་ཏེ། དེ་ལྟར་གཅད་པར་མི་
བྱ་བའི་ཕྱིར། དེ་བྱི་མ་ཧ་ཛ་ལའི་ཏནྟྲ་ལས་ཀྱང་། དགེ་བ་འདོད་ཅིང་སྡིག་
པ་རྣམས་བྱེད་པ་དང་ཞེས་རྒྱ་ཆེར་གསུངས་པ་ཡིན་ནོ། །འོ་ན་སྲོག་དང་ལྡན་
པའི་འགྲོ་བ་རིགས་དྲུག་པོ་མངོན་སུམ་པར་ངོ་བོར་སྣང་བ་དང་འགལ་ལོ། །
ཞེས་པའི་ལན་དུ། ཡོད་མེད་སྒྱུ་མར་མི་དམིགས་ཤིང་། །སྒྱུ་མ་མིག་ཡོར་ལྟ་
བུའི་ཚུལ། །ཞེས་བྱ་བ་གསུངས་ཏེ། དོན་དམ་པར་ནི་ཡོད་པར་ཡང་མ་ཡིན།
མེད་པར་ཡང་མ་ཡིན་ཏེ། དེ་གཉིས་ཀྱི་དབུ་མ་ཙམ་དུ་ཡང་མི་དམིགས་ཏེ།
ནམ་མཁའི་དབྱིངས་བཞིན་དུ། ཐ་སྙད་ཀྱི་སྤྲོས་པ་ཐམས་ཅད་བྲལ་བས།
ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་དུ་སྣང་བ་ཡིན་ལ། ཡང་དག་པའི་ཀུན་་་་་
རྫོབ་ཏུ་སྒྱུ་མ་ལྟར་དངོས་པོར་སྣང་ཡང་དངོས་པོ་མེད་ལ། མིག་ཡོར་ལྟར་སྤྲུལ་པ་
ཉིད་དངོས་པོ་ལྟ་བུར་སྣང་ངོ་། །ལྟ་བུའི་ཚུལ་ཞེས་པ་ནི། ཅི་ལྟར་སྒྱུ་མ་དང་་
མིག་ཡོར་དངོས་པོར་མ་གྲུབ་ཅིང་འཁྲུལ་པར་སྣང་བ་ལྟར། དངོས་པོ་ཅན་གྱི་་་་
ཆོས་ཐམས་ཅད་ཀྱང་སྒྱུ་མ་དང་མིག་ཡོར་ལྟ་བུའི་ཚུལ་དུ་དངོས་པོ་དང་འཁྲུལ་པར་

〔762〕 I1PD958880762.jpg
དཔལ་གསང་བའི་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
སྣང་ངོ་ཞེས་བྱའོ། །དེ་ལྟ་བས། ཐ་སྙད་དུ་བཏགས་པའི་སྲོག་མེད་པའི་ཕྱིར།
སྲོག་མེད་ཅེས་བྱའོ། །དེ་ལྟར་སྲོག་མེད་པས་སྲོག་གཅོད་པ་མེད་དེ་ཐ་སྙད་དུ་
བཏགས་པའི་ནམ་མཁའི་མེད་པས། ནམ་མཁའ་གཟུང་དུ་མེད་པས་དེ་ལྟར་་་་
དངོས་པོ་གཅིག་མེད་པས་མ་གྲུབ་པས། དབུ་མ་བཞིན་དུ་དངོས་པོ་ཐམས་ཅད་
མི་འགྲུབ་སྟེ། གཅོད་པར་བྱེད་པའི་སྐྱེས་བུ་ཡང་མེད་པས་ན། གཞན་གྱི་ཚོལ་་
བ་དང་བྲལ་བས། གཅད་དུ་མེད་ཞེས་བྱའོ། །དེ་དག་གི་དོན་ནི་འདི་ལྟར་
གསུངས་ཏེ། ཆོས་ཐམས་ཅད་དོན་དམ་པར་དབུ་མ་ཡང་དམིགས་སུ་མེད་པ།
ཤེས་རབ་ཀྱི་ཕ་རོལ་ཏུ་ཕྱིན་པ་དང་ཚུལ་མཐུན་པ་ལ། ཀུན་རྫོབ་ཏུ་ནི་དབུ་མ་
སྟོང་པ་ཉིད་བདུན་ཅུ་པ་ལས་སྒྱུ་མའི་དཔེ་བརྒྱད་གསུངས་པ་ལྟ་བུའོ། །ཞེས་
གསུངས་པ་ཡིན་ནོ། །ད་ནི་མ་བྱིན་པར་ལེན་པ་རྣམ་པར་དག་པ་བསྟན་ཏེ།
དེ་ཡང་སོ་སོའི་སྐྱེ་བོའི་མ་བྱིན་པར་ལེན་པ་དང་། ཉན་ཐོས་ཀྱིས་དེ་ལ་སྐྲག་པ་
དང་། མ་ཧཱ་ཡོ་གའི་གསང་བས་ནི་མ་བྱིན་པར་ལེན་པ་ཡང་དག་པའི་ཀུན་རྫོབ་
ཀྱི་སྒོ་ནས་ཡོད་པར་འདོད་དོ། །དེ་ཡང་དཔལ་གསང་བ་འདུས་པ་ལས། གཏི་
མུག་གི་རིགས་ཀྱི་རྣལ་འབྱོར་པས། ཕྱུག་པོ་སེར་སྣ་ཅན་དང་། བདག་དང་་་
དམ་རྫས་གསུམ་གཏི་མུག་གི་རིགས་སུ་བདག་དང་གཞན་དབྱེར་མེད་པར་བསྒོམས་
ནས་བླངས་ལ། ལྷ་ལས་དབུལ་བ་དང་མི་ལས་འཕོངས་པ་རྣམས་ལ་སྦྱིན་པ་དང་།
འཕགས་པ་ལ་མཆོད་དོ་ཞེས་གསུངས་སོ། །ཤིན་ཏུ་རྣལ་འབྱོར་ཆེན་པོའི་ཚུལ་་་་་
འདི་ལས་ནི། གཞན་ཞེས་བྱ་བའི་ཕ་རོལ་པོར་བཏགས་པ་སྟེ། ནོར་གྱི་བདག་
པོ་དང་། མ་བྱིན་པའི་ནོར་དང་། དེ་མ་བྱིན་པར་བླང་བས་བླངས་པའི་ནོར་
ཁྱེར་མཁན་གསུམ་མེད་པའི་ཕྱིར་ཞེས་བྱ་བ་གསུངས་ཏེ། ཅི་ལྟར་མེད་ཅེས་བྱ་
ཞེ་ན། བདེན་པ་གཉིས་ཀ་དབྱེར་མེད་པས། །ཞེས་བྱ་བ་གསུངས་ཏེ། དོན་

〔763〕 I1PD958880763.jpg
དམ་པའི་བདེན་པ་ལས་ནི། བདག་དང་གཞན་ཆོས་ཉིད་བྱང་ཆུབ་སེམས་སྟོང་་
པ་ཆེན་པོའི་ངོ་བོ་ཉིད་གཟུང་བ་དང་འཛིན་པའི་རྟོག་པའི་དྲི་མ་ཐམས་ཅད་དང་་
བྲལ་བའི་ཆོས་ཀྱི་དབྱིངས་དངོས་པོ་དང་མཚན་མ་ཐམས་ཅད་སྤངས་ཏེ། ནམ་་
མཁའི་དབྱིངས་བཞིན་དུ་དབྱེར་མེད་པ་ཡིན་པས། ཀུན་རྫོབ་ཀྱི་བདེན་པ་ལ་
དགོངས་པའི་དུས་ན་ནི། ཆོས་ཐམས་ཅད་སྣང་ལ་རང་བཞིན་མེད་པ་ཆུའི་ཟླ་བ་
དང་མེ་ལོང་གི་གཟུགས་བརྙན་བཞིན་དུ། བདག་དང་ཆོས་ཐམས་ཅད་རང་
བཞིན་རྫོགས་པ་ཆེན་པོའི་དཀྱིལ་འཁོར་དུ་དབྱེར་མེད་པ་ཡིན་ནོ་ཞེས་བྱ་སྟེ། དེ་
ལྟར་བདེན་པ་གཉིས་བསྟན་པའི་མདོ་ལས་ཀྱང་གསུངས་པ། ཀུན་རྫོབ་ཏུ་ནི་ཆུ་་
ཟླ་ལྟར། །རྒྱུ་འབྲས་ཆུད་མི་ཟ་བར་སྣང་། །དོན་དམ་པར་ནི་འདི་ལྟ་སྟེ། །
གཞན་ལས་ཤེས་མིན་ཞི་བ་དང་། །སྤྲོས་པ་རྣམས་ཀྱིས་སྤྲོས་པ་དང་། །རྣམ་
རྟོག་མེད་དོན་ཐ་དད་མིན། །འདི་ནི་དོན་དམ་མཚན་ཉིད་དེ། །ཀུན་རྫོབ་
དང་ཡང་དབྱེར་མེད་དོ། །ཞེས་གསུངས་པས། དེ་ཉིད་ཀྱི་ཕྱིར་གཞན་ལས་
བླངས་པ་མེད་པས། ཆོས་ཐམས་ཅད་ཆོས་ཉིད་སྟོང་པ་ཉིད་ཀྱི་དབྱིངས་ན་
གནས་པ་ཡིན་ཏེ། མ་ཧཱ་ཡོ་ག་ལྟར་གཞན་ནས་བླངས་པ་ཞེས་བྱ་བའི་ཚིག་དེ་
དག་ཙམ་ཡང་ཆོས་ཉིད་སྟོང་པ་ཉིད་ཀྱི་དོན་དང་འགལ་ཏེ། ཐམས་ཅད་ཉིད་ཀྱི་
དབྱིངས་ཞེས་བྱ་བ་སྟེ། དེ་ཉིད་སར་གཞག་པའི་ཕྱིར་རོ། །ཡང་དེ་ཉིད་ཀྱི་
དཔེ་བསྟན་པ། འཕྲུལ་དགའི་ཚུལ་ཏེ་ཐ་དད་མིན། །ཞེས་བྱ་བ་གསུངས་ཏེ།
འཕྲུལ་དགའི་ལྷའི་ལོངས་སྤྱོད་བདག་ཉིད་ལས་སྤྲུལ་ཞིང་ལོངས་སྤྱོད་པ་དང་འདྲ་
བར། བདག་དང་སེམས་ཅན་ཐམས་ཅད་བདེན་པ་རྣམ་པར་གཉི་གར་དབྱེར་
མེད་པའི་ཕྱིར་རོ། །ད་ནི་རྫུན་དུ་སྨྲ་བ་དེ་དག་རྣམ་པར་དག་པར་སྟན་ཏོ། །
དེ་ཡང་སོ་སོའི་སྐྱེ་བོས་དངོས་སུ་བྱེད་པ་དེ་ལས། འཕགས་པ་ཉན་ཐོས་ཀྱིས་དེའི་

〔764〕 I1PD958880764.jpg
དཔལ་གསང་བའི་་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
རྣམ་པར་སྨིན་པ་ལ་སྐྲག་ནས། སྤང་པར་བྱེད་ལ། མ་ཧཱ་ཡོ་ག་བས་ནི་རྫུན་དུ་
སྨྲ་བ་ཡང་བྱེད་དེ། ཀུན་རྫོབ་ཀྱི་བདེན་པ་ལ་གནས་ནས། ལྷའི་སྔགས་ཀྱི་
རྣམ་པ་དང་། འཕྲིན་ལས་ཀྱི་སྔགས་དང་། འཕྲེང་བའི་སྔགས་ལ་སོགས་པས།
འཕགས་པའི་ཐུགས་དམ་སྐུལ་བར་བྱེད་ལ། ཤིན་ཏུ་རྣལ་འབྱོར་ཆེན་པོ་པས།
དོན་དམ་པར་ཆོས་རྣམས་སྒྱུ་མ་ལྟ་བུ་དང་། ཞེས་བྱ་བ་སྟེ། ལྟ་བུ་དང་ཞེས་་་
པའི་སྒྲས་ནི། བྲག་ཆ་དང་མིག་ཡོར་དང་། སྤྲུལ་པ་དང་། དྲི་ཟའི་གྲོང་་
ཁྱེར་ལ་སོགས་པ་ལྟ་བུ་ཡིན་པ་ལས། ཀུན་རྫོབ་ཏུ་མ་ཧཱ་ཡོ་ག་མན་ཆད་ཀྱི་འདོད་
གཞུང་གིས། མིང་དང་ཚིག་དང་ཐ་སྙད་དུ་བཏགས་པ་དེ་དག་ཉིད་རྫུན་ནོ། །
དེའི་ཕྱིར་ཆོས་ཐམས་ཅད་ལ་ཡང་དག་པའི་བདེན་པ་དང་བྲལ་བའི་བརྫུན་ཉིད་ལ་
ནི༑ ཁྱེད་བརྫུན་དང་འདྲ་བའི་སོ་སོའི་འདོད་གཞུང་། བརྫུན་དང་འདྲ་བ་་
ལ་སྤྱོད་ཀྱི་དོན་དམ་པར་བརྫུན་ཞེས་ཁྱེད་ཀྱིས་བཏགས་ལ། ཐ་སྙད་དུ་དེ་ཁོ་ན་་
ཉིད་ཀྱང་དོན་དམ་པར་དངོས་པོ་ཡོད་པ་མ་ཡིན་ཏེ། དེ་ཇི་ལྟར་སློབ་དཔོན་ཀླུ་་
སྒྲུབ་ཀྱིས་དབུ་མ་ལས་སྒྱུ་མའི་དཔེ་བརྒྱད་གསུངས་པ་ལྟ་བུའོ། །སོ་སོ་སྐྱེ་བོས་ནི་
གོང་གི་ཚུལ་གྱིས་ཚངས་པར་སྤྱོད་པར་བྱེད་ལ། འཕགས་པ་ཉན་ཐོས་ཀྱིས་ནི།
མི་ཚངས་པར་སྤྱོད་པ་དང་དེའི་རྣམ་པར་སྨིན་པ་ལ་སྐྲག་ནས་སྤོང་བར་བྱེད་ལ།
མ་ཧཱ་ཡོ་གའི་གསང་བ་པས་ནི། འདོད་ཆགས་ཀྱི་སེམས་ཅན་འདུལ་བར་བྱ་བའི་
ཕྱིར་མ་ཆགས་པའི་ཡུལ་སྟོང་པ་ཉིད་ལ་ཡེ་ཤེས་ཀྱི་ལྷ་མོར་བྱིན་གྱིས་བརླབས་ནས།
ཆགས་པར་བྱེད་ལ། ཤིན་དུ་རྣལ་འབྱོར་ཆེན་པོའི་ཚུལ་གྱིས་ནི། དེ་ལྟར་
ཆགས་པ་ཉིད་དང་པོར་སྐྱེས་པས་སྟོང་། བར་དུ་གནས་པས་སྟོང་། ཐ་མར་
འཇིག་པས་སྟོང་སྟེ། དུས་གསུམ་གྱིས་རང་བཞིན་མེད་པ་ཡིན་ཏེ། དེའི་ཆོས་
ཉིད་ཀྱང་སྦྱང་རྐང་སྟེ། བུ་མོ་དགའ་རྟེན་བྱ་འདྲ་ལ། དང་པོར་སྐྱེས་པ་སྟེ།

〔765〕 I1PD958880765.jpg
བར་དུ་ཆགས་པ་དང་། ཐ་མར་འཇིག་པའི་ངོ་བོ་ཡང་དཔྱད་དཀའ་སྟེ། ནམ་
མཁའ་ལྟ་བུའི་ངོ་བོ་བས་རི་མོ་ལྟ་བུའོ། །དེ་ལྟར་དུས་གསུམ་གྱིས་སྟོང་པའི་རང་
བཞིན་དེ་ནི་ཆགས་པ་མེད་པའོ། །དེ་ལྟར་ཐབས་དང་ཤེས་རབ་ཀྱི་རང་བཞིན་་་
སྟོང་པ་ཉིད་ཀྱི་ཆོས་ཉིད་དུ་ཤེས་པ། ད་ནི་ཚངས་མཆོག་རྒྱལ་པོ་སྟེ། ཅིའི་་་་
ཕྱིར་ཞེ་ན། ཆགས་པ་ཉིད་ཆགས་པ་མེད་པའི་ངོ་བོ་སྟོང་པ་ཉིད་ལ་ཆགས་པའི་་
ཕྱིར་ཤིན་ཏུ་ཆགས་པ་ཆེན་པོ་ཡིན་ཞེས་བྱའོ། །དེ་ལྟར་སྡམ་པ་རྣམ་པར་དག་་
པར་བྱ་བའི་ཕྱིར་ངོ་བོ་གསུངས་ནས། ད་ནི་རྩ་བ་དང་ཡན་ལག་གི་དམ་ཚིག་་་་
གིས་དང་པོར་རྩ་བའི་དམ་ཚིག་ལྔ་གསུངས་པ། གང་ཞེ་ན། བླ་མེད་མི་སྤང་
བླ་མ་བཀུར། །སྔགས་དང་ཕྱག་རྒྱ་རྒྱུན་མི་གཅོད། །ཡང་དག་ལམ་དུ་ཞུགས་་
ལ་བྱམས། །གསང་བའི་དོན་ཕྱིར་སྨྲ་མི་བྱ། །འདི་ནི་རྩ་བ་ལྔ་རྣམས་ཏེ།
བསྒྲུབ་དང་བསྲུང་བའི་དམ་ཚིག་མཆོག་ཅེས་གསུངས་ཏེ། དེ་ལ་བླ་ན་མེད་པ་མི་
སྤང་བ་ནི་འཕགས་པའི་དཀྱིལ་འཁོར་ཏེ། དེ་ལྟར་ཡང་གསུངས་པ། གསང་
བའི་སྙིང་པོའི་དོན་གྱི་ནི། །ཡི་དམ་མི་སྤང་རྟོགས་བསྒོམ་ཞིང་། །རྟག་ཏུ་
དཀྱིལ་འཁོར་བཞི་ལ་གནས། །ལྷ་སྤངས་ཚངས་སྤྱོད་དོན་མེད་འགྱུར། །ཞེས་
བྱ་བ་ལ་སོགས་པ་རྒྱས་པར་གསུངས་ཏེ། དེ་ནི་གོ་སླའོ། །བླ་མ་བཀུར་བ་ནི་རྡོ་
རྗེ་སློབ་དཔོན་ཡིན་ཏེ། །ཅིའི་ཕྱིར་ཞེ་ན། དེ་ལྟར་ཡང་གསུངས་པ། རྡོ་རྗེ་
སློབ་དཔོན་སྨད་མི་བྱ། །བྱང་ཆུབ་སྟོན་པའི་དྲན་པ་པོ། །ལོང་བའི་དམིགས་
བུ་ལམ་འདྲེན་དང་། །ཉོན་མོངས་སྡུག་བསྔལ་མཚོ་སྐེམས་ཡིན། །ཞེས་
གསུངས་སོ། །སློབ་དཔོན་སྨད་པའི་ཉེས་དམིགས་བསྟན་པའི་ཕྱིར་ཡང་གསུངས་
པ༑ གང་ཞིག་སློབ་དཔོན་རྨོད་བྱེད་པ། །དཔེར་ན་མུན་ཁང་སྒྲོན་བསད་
བཞིན༑ །མཐོང་བའི་དོན་མི་རྟོགས་པ་བཞིན། །སྡུག་བསྔལ་ཉམ་ཐག་ཡུན་

〔766〕 I1PD958880766.jpg
དཔལ་གསང་བའི་སྙིང་་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
རིངས་སུ། །བསྐལ་པ་མང་པོ་མྱོང་བར་འགྱུར། །དེ་བས་གུས་པ་རྟག་ཏུ་བྱ་
ཞེས་གསུངས་སོ། །འཇིག་རྟེན་པའི་ཕྱིར་ཡང་གསུངས་པ། ལུས་ལ་དབང་
བའི་རྒྱལ་པོ་བས། །ཤིན་ཏུ་གཅེས་ཤིང་གཙོ་བོར་བླང་བར་བྱའོ།དྲིན་ཆགས་
བསྐྱེད་པའི་ཕ་མ་བས། །ཤིན་ཏུ་ལྷག་པའི་རིམ་གྲོ་བྱའོ་ཞེས་གསུངས་སོ། །
གསུངས་པ། སྔགས་དང་ཕྱག་རྒྱ་རྒྱུན་མི་བཅད་པ་ནི་སྔགས་དང་ཡིག་འབྲུ་
བཟླས་པ་དང་སྙིང་པོ་ལ་སོགས་པའོ། །ཕྱག་རྒྱ་ནི་ཕྱག་རྒྱ་ཆེན་པོ་བཞི་ལ་གནས་
པའོ༑ །རྒྱུན་ནི་བར་མཚམས་མེད་པའི་རྣམ་པ་ལ་ཤེས་པར་བྱ་སྟེ། དཔེར་ན་
འཛམ་བུའི་གླིང་གི་སེམས་ཅན་འཁོར་བའི་རྒྱུན་ནམ། ཆུ་བོ་ཐམས་ཅད་མཚོ་
ཆེན་པོ་མ་དྲོས་ནས་བྱུང་ནས་སླར་ཡང་མ་དྲོས་པ་སྙག་པ་དང་འདྲ་བར། ཐེག་
པ་ཆེན་པོའི་རྣལ་འབྱོར་པ་ཡང་། མི་གནས་པའི་མྱ་ངན་ལས་འདས་པའི་སྙིང་
པོ་ལ་སོགས་པ་བཟླས་བརྗོད་རྒྱུན་མི་ཆད་པར་བྱ་སྟེ། དེ་ལྟར་ཡང་གསུངས་པ།
སྔགས་དང་ཕྱག་རྒྱ་རྒྱུན་མི་གཅད། །སྔགས་ཞེས་རབ་ཏུ་བསྒྲགས་པ་ནི། །དོན་
དམ་ཀུན་རྫོབ་དབྱེར་མེད་པའི། །མཉམ་པའི་དཀྱིལ་འཁོར་ཆེན་པོ་རུ། །སྐུ་
གསུང་ཐུགས་ཀྱི་ཡི་གེ་ཨོཾ། །དེ་ལ་སོགས་ཏེ་བཞི་བཅུ་གཉིས། །རྟག་ཏུ་བཟླས་
ཤིང་སྤྲོ་བར་བྱ། །ཞེས་གསུངས་སོ། །ཕྱག་རྒྱ་ནི་ཕྱག་རྒྱ་ཆེན་པོར་བཞིའི་
མཚན་ཉིད་དེ། ཕྱོགས་དུས་སངས་རྒྱས་ཐམས་ཅད་ཀྱི། །སྐུ་གསུང་ཐུགས་
དང་ཡེ་ཤེས་ལྔ། །བདག་དང་དབྱེར་མེད་ཡེ་ཤེས་ཆེ། །ཞེས་བྱ་བ་ལ་སོགས་པ་
གསུངས་སོ། །རྒྱུན་ཞེས་བྱ་བ་ནི། བར་མཚམས་མེད་པའི་རྣམ་པར་ལ་བྱ་སྟེ།
དེ་ལྟར་སྔགས་དང་ཕྱག་རྒྱ་རྒྱུན་བཅད་པའི་སྐྱོན་ཡང་། གལ་ཏེ་བར་གཅད་
བརྩོན་མེད་ན། །དཔེར་ན་ས་བོན་ཚིག་པ་ལས། །འབྲས་བུ་འདོད་པ་དང་
འདྲའོ༑ །བསྒྲུབ་པའི་འབྲས་བུ་མེད་འགྱུར་ན། །མི་ཁོམ་གནས་སུ་གནས་

〔767〕 I1PD958880767.jpg
པར་འགྱུར། །ཞེས་གསུངས་སོ། །བཞི་པ་ཡང་དག་པའི་ལམ་དུ་ཞུགས་པ་ལ་་
བྱམས་པ་ནི། ཐེག་པ་ཆེན་པོའི་ཆོས་སྤྱོད་ནི། འདི་དག་གཞན་དུ་སངས་རྒྱས་
ཀྱི་ཞིང་དུ་ཐབས་ཅིག་པ་སྟེ། དེ་ལྟར་ཡང་གསུངས་པ། རྡོ་རྗེ་མཆེད་དང་ལྕམ་
དྲལ་ནི། །བླ་མེད་བྱང་ཆུབ་བགྲོད་པའི་སྤུན། །ཆོས་ཉིད་ཅིག་པའི་སྨོན་ལམ་་
མཐུས༑ །བྱང་ཆུབ་རིགས་འཛིན་སར་ངེས་པས། །དེ་ལས་ལྡོག་ཅིང་འཁུ་བ་
ནི༑ །རང་སྲོག་ཚེ་རབས་ལྔ་བརྒྱའི་བར། །རང་གིས་གཅོད་ཅིང་ཕུང་བར་་་་
འགྱུར༑ །ཞེས་བྱ་བ་ལ་སོགས་པ་གསུངས་པ་ཡིན་ནོ། །ལྔ་པ་གསང་བའི་མན་
ངག་གཞན་ལ་མི་སྒྲོགས་པ་ནི། ལྟ་བ་དང་སྤྱོད་པ་ལ་རྒྱ་ཆེ་བའི་བདག་ཉིད་ནི།
ཅིའི་ཕྱིར་ཞེས་པ་དང་ཕྱིའི་ཐར་པར་གྱུར་པ་ཉན་ཐོས་དང་། སོ་སོའི་སྐྱེ་བོ་ལའོ།།
དེ་ལྟར་དཔལ་དེ་ཉིད་འདུས་པ་ལས་ཀྱང་། ལྟ་བ་ངན་ཅིང་ཆགས་བྲལ་ལ། །
གསང་བ་འདི་ནི་མ་རིགས་སོ། །ཞེས་གསུངས་སོ། །ཡང་ཕྱིར་ཞེས་པ་ཅིའི་ཕྱིར།
ཡང་སྨྲས་པར་བྱ་བ་སྟེ། ཕ་དང་མ་དང་སྲོག་གི་ངོར་ཡང་སྣོད་དུ་མ་གྱུར་པ་ལ་་
བཤད་པར་མི་བྱའོ། །དེ་ལྟར་ཡང་གསུངས་པ། མ་རྟོགས་༧པའི་ཕྱོགས་རྣམས་་
དང་། །སྐྱེ་བོ་ཀུན་ལ་རབ་ཏུ་གསང་། །གསང་ཕྱིར་གདམས་ངག་སྣ་ཚོགས་་་་
གསུངས༑ །ཞེས་བྱ་བ་ལ་སོགས་པ་རྒྱུད་ཕྱི་མ་ལས་རྒྱས་པར་གསུངས་སོ། །དེ་
ལྟ་བུ་འདི་དག་ནི་སྲོག་དང་འདྲ་བའི་ཕྱིར། རྩ་བའི་དམ་ཚིག་ལྔ་ཡིན་ཏེ།
ལུས་ངག་ཡིད་ཀྱི་གསུམ་གྱིས་སྲོག་དང་འདྲ་བར་བསྲུང་ཞིང་། བླ་ན་མེད་པའི་
བྱང་ཆུབ་ཆེན་པོ་བསྒྲུབ་པ་ཡིན་ནོ་ཞེས་བྱའོ། །དེ་ལྟར་རྩ་བའི་དམ་ཚིག་བསྲུངས་
ན༑ ཡན་ལག་གི་དམ་ཚིག་མི་སྤང་བ་ལྔ་དང་། དང་དུ་བླང་བ་ལྔ་སྟེ་བཅུའོ་
ཉོན་མོངས་པ་ལྔ་དང་། བདུད་རྩི་ལྔ་གསུངས་པ། གཏི་མུག་འདོད་ཆགས་ཞེ་
སྡང་དང་། །ང་རྒྱལ་ཕྲག་དོག་མི་སྤང་ངོ་། །དཀར་རྩི་དམར་རྩི་དྲི་ཤ་ཆེན། །

〔768〕 I1PD958880768.jpg
དཔལ་གསང་བའི་སྙིང་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དག་པས་སྣོད་ཆུ་མི་དོར་རོ། །ཞེས་བྱ་བ་གསུངས་ཏེ། དེ་ལྟར་ཡན་ལག་
བཅུའི་དམ་ཚིག་འདི་དག་རྣལ་འབྱོར་པ་ཡེ་ནས་སེམས་ཆོས་ཉིད་དུ་རང་དབང་
སྒྱུར་བས། དག་པ་རྣམ་པ་གསུམ་དང་། མཉམ་པ་ལྔ་དང་། རྟོགས་པ་
བཞིའི་ངོ་བོ་དང་ལྡན་པ་དེས། །སྤྱོད་དོ་ཞེས་བྱའོ། །དེ་ཡང་མ་ཧཱ་ཡོ་གའི་རྣལ་
འབྱོར་པ་ལྟར། །བྱིན་གྱིས་བརླབ་པར་མི་བྱ་བ་ཅིའི་ཕྱིར་ཞེ་ན། གདོད་ནས་
རྣམ་པར་དག་པའི་ཆོས་ཉིད་ཅན་ཡིན་པས། བདུད་རྩི་ཞེས་བྱ་སྟེ། གདོད་
ནས་དག་པའི་ངོ་བོ་ཉིད་ཀྱིས། བཟུང་བ་དང་འཛིན་པའི་རྣམ་པར་རྟོག་པའི་
ནད་ཐམས་ཅད་སེལ་བའི་ཕྱིར། བདུད་རྩི་ཞེས་བྱའོ། །དེ་ཡང་ཐམས་ཅད་
རང་བཞིན་རྫོགས་པ་ཆེན་པོའི་གནས་སྐབས་སུ་ལྷུན་གྱིས་གྲུབ་པའི་ངོ་བོ་ཉིད་དུ་
དབྱེར་མེད་པས་ན། བསྔོ་ཞིང་མཆོད་དུ་མེད་བཞིན་དུ་ཡང་། རྣལ་འབྱོར་
པས་བསོད་ནམས་ཀྱི་ཚོགས་བསགས་ཅིང་སྒྲིབ་པ་སྦྱང་བའི་ཕྱིར། བྱིན་གྱིས་
བརླབ་ཅིང་དབུལ་བར་བྱའོ། །དེ་ལ་ཡང་དག་པ་རྣམ་པ་བཞི་ནི། བདུད་
རྩི་རྣམ་པ་ལྔའི་གཉེན་པོའི་གསུངས་ལ། མཉམ་པ་བཞི་དང་རྟོགས་པ་བཞི་ནི།
ཡན་ལག་བཅུའི་དབང་དུ་སྤྱིར་གསུངས་པ་ཡིན་ནོ། །དག་པ་བཞི་གང་ཞེ་ན།
རྒྱུ་ཉིད་རང་གི་སེམས་ཡིན་པས། འབྱུང་བ་ཆེན་པོ་རྒྱུ་ལས་དག་པ་དང་།
འབྲས་བུ་ཡོངས་སུ་དག་པ་ནི་རུས་པ་བྱང་ཆུབ་ཀྱི་སེམས་ཡིན་པས་དག་པ་དང་།
ཤ་ནི་པདྨ་རཀྟ་ཡིན་ལ། དྲི་ཆེན་དག་པའི་སྣོན་གྱི་ཆུ་ནི། སོ་སོའི་ལུས་ལ་
གནས་པས་དག་གོ། །གལ་ཏེ་དེ་དག་ཀྱང་མ་དག་ན། རང་གི་ལ་ཡང་ཆགས་
པར་མི་བྱ་སྟེ། དེ་ལྟ་བས་ན་དེ་དག་ཀྱང་དོན་དམ་པར་དམིགས་སུ་མེད་པས་
ཀུན་རྫོབ་ཏུ་ནི་འཁྲུལ་པས་སྒྱུ་མའི་རང་བཞིན་ཙམ་དུ་གནས་པས་དག་གོ། །
མཉམ་པ་རྣམ་པ་ལྔ་ལྷའི་ངོ་བོར་གནས་ཏེ། དོན་དམ་པར་སྐྱེ་བ་མེད་པར་མཉམ་

〔769〕 I1PD958880769.jpg
པ་དང་། ཀུན་རྫོབ་སྒྱུ་མར་མཉམ་པ་དང་། དོན་དམ་པ་དང་ཀུན་རྫོབ་
དབྱེར་མེད་པས་མཉམ་པ་དང་། ཆེན་པོ་ལྔ་དེ་བཞིན་གཤེགས་པ་ལྔར་མཉམ་པ་
དང་། རྣམ་པར་ཤེས་པ་བརྒྱད་ཡེ་ཤེས་ལྔར་མཉམ་པའོ། །རྟོགས་པ་རྣམ་པ་
བཞི་སྟེ། དེ་ཡང་ཡིག་འབྲུ་དང་རྣམ་པར་ཤེས་པ་གཉིས་ཁོ་ནའོ། །དེ་ལྟ་བུའི་
རྩ་བ་དང་ཡན་ལག་གི་དམ་ཚིག་དེ་ཡང་སུའི་སྤྱོད་ཡུལ་ཡིན་ཞེ་ན། ཡེ་ནས་དག་
པ་དང་མཉམ་པར་རྟོགས་པའི་ལྟ་བུ་དང་ལྡན་པས་སྤྱད་ཅེས་བྱའོ། །དམ་ཚིག་
ལས་འདས་པའི་སྐྱོན་བསྟན་པ་ཡང་། བསྲུང་ཞིང་བསྒྲུབ་པའི་དམ་ཚིག་ལྔ། །
རྩ་བ་ཡིན་ཏེ་རིགས་མེད་འགྱུར། །ཞེས་བྱ་བ་གསུངས་ཏེ། བསྲུང་བའི་དམ་
ཚིག་གསུམ་དང་། བསྒྲུབ་པའི་དམ་ཚིག་གཉིས་ཏེ་རྩ་བ་ལྔ་པོ་ཉམས་ན་ནི་ཤིང་
ལྗོན་པ་རྩ་བ་ནས་བཅད་པ་བཞིན་དུ། སླན་ཆད་བྱང་ཆུབ་ཀྱི་རིགས་མེད་པར་
འགྱུར་རོ། །ཞེས་བྱའོ། །ཡན་ལག་དམ་ཚིག་ལས་ཀྱང་འདའ་བར་དཀའ་སྟེ།
འོག་ནས་དེ་ལས་སྐྱེས་གསུངས་སོ། །དེ་ལྟར་རྩ་བ་དང་ཡན་ལག་གི་དམ་ཚིག་
དང་སྡོམ་པ་དག་མ་ཧཱ་ཡོ་ག་ལ། ཁྱད་པར་དུ་བྱས་པ་བསྟན་ཏེ། ཅིའི་ཕྱིར་མ་
ཧཱ་ཡོ་ག་ལས་ཁྱད་པར་དུ་བྱས་ཤེ་ན། དེ་དག་ནི་མ་ཧཱ་ཡོ་ག་ལས་ཀྱང་འབྱུང་བ་
དེ་དག་ལས་སུ་བྱས་པ་ཡིན་ཏེ། དོན་དམ་པའི་ཀུན་རྫོབ་རང་བཞིན་རྫོགས་པ་
ཆེན་པོའི་དམ་ཚིག་གོ། །ད་ནི་དོན་དམ་པའི་དོན་དམ་པ་ཆོས་ཉིད་བྱང་ཆུབ་
སེམས་ཀྱི་དཀྱིལ་འཁོར་གྱི་དམ་ཚིག་དེ་གང་ཡིན་པ་དེ་བསྟན་པའི་ཕྱིར། མཉམ་
ལ་མཉམ་པར་སྦྱོར་བ་ཡིས། །མཉམ་པའི་དམ་ཚིག་ལ་གནས་ན། །མཉམ་
རྫོགས་རྒྱལ་པོ་ཐོས་པར་འགྱུར། །འདས་ན་སངས་རྒྱས་མ་ཡིན་ནོ་ཞེས་བྱ་བ་
གསུངས་ཏེ། མཉམ་པ་ཆེན་པོའི་ཆོས་ཉིད་བྱང་ཆུབ་སེམས་ཀྱི་དཀྱིལ་འཁོར་གྱི་་
ངང་ལ། དེ་དག་དབྱེར་མེད་པའི་རྫོགས་པ་ཆེན་པོའི་རྣལ་འབྱོར་པས། སྐྱེ་བ་


0

〔770〕 I1PD958880770.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
མེད་པའི་ངང་སྟོང་པ་ཆེན་པོའི་དབྱིངས་སུ་སྦྱོར་བའི་ཆོས་ཉིད་བྱང་ཆུབ་སེམས་ཀྱི་
མཉམ་པ་ཆེན་པོའི་དམ་ཚིག་ལ་གནས་ན། མཉམ་པ་ཆེན་པོའི་དོན་མཐར་ཕྱིན་
ཅིང་རྫོགས་པའི་དཔའ་ཀུན་བཟང་པོའི་གོ་འཕང་ཐོབ་པར་འགྱུར་ཏེ། མཉམ་
པ་ཆེན་པོའི་དོན་དེས་མ་འདས་ན། ད་ལྟ་ཉིད་ནས་ཆེ་བའི་ཡོན་ཏན་དབང་དུ་་
གྱུར་ཅིང་། ལྷུན་གྱིས་གྲུབ་པའི་སངས་རྒྱས་བཅོམ་ལྡན་འདས་དང་དབྱེར་མེད་་
པ་ཡིན་ལ། མཉམ་པ་ཆེན་པོའི་དམ་ཚིག་དེ་ལས་འདས་ན། སངས་རྒྱས་དང་
དབྱེར་མེད་པ་མ་ཡིན་ནོ་ཞེས་བྱ་སྟེ་ཕྱི་མ་ནི་གོ་སླའོ། །རྩ་བ་དང་ཡན་ལག་གི་་་་
དམ་ཚིག་ལས་འདས་པའི་སྐྱོན་ཆེན་པོ་ནི་དེ་དང་འདྲའོ་ཞེས་བྱའོ། །ཅིའི་ཕྱིར་ཞེ་
ན༑ དམ་ཚིག་རྣམས་ནི་རྡོ་རྗེ་ཆེ། །སངས་རྒྱས་ཀུན་གྱི་བདག་ཉིད་ཡིན། །
ཞེས་བྱ་བ་གསུངས་ཏེ། གོང་དུ་གསུངས་པའི་དམ་ཚིག་འདི་རྣམས་ནི།
ཕྱོགས་དུས་ཀྱི་སངས་རྒྱས་ཐམས་ཅད་ཀྱི་བདག་ཉིད་དུ་གྱུར་པའི་སྟོན་པ་རྡོ་རྗེ་
འཛིན་ཆེན་པོའི་ངོ་བོ་ཉིད་ཡིན་ནོ། །ཞེས་བྱའོ། །ཡང་གཉིས་སུ་ན་ནི།
དམ་ཚིག་རྣམས་ནི་རྡོ་རྗེ་འཛིན་པ་ཆེན་པོ་དཔལ་རྡོ་རྗེ་སེམས་དཔའ་ལ་སོགས་ཏེ།
ཕྱོགས་དུས་ཀྱི་སངས་རྒྱས་ཐམས་ཅད་ཀྱི་ཡང་བདག་ཉིད་ཡིན་ནོ་ཞེས་བྱ་ན། དེ་
ལྟ་ན་ནི་རྡོ་རྗེ་འཛིན་པ་ཉིད་ཀྱི་རྣམ་པར་ཡང་ཐལ་བར་འགྱུར་རོ། །འགྲོ་བའི་་་
དོན་དུ་དམ་ཚིག་རྣམ་པར་དབྱེ་བའི་ངོ་བོར་བྱ་སྟེ། ཡང་གསུངས་པ། རྩ་བའི་
དམ་ཚིག་ལྔ་ལ་ནི། །གཅིག་ལ་གཉིས་དང་བཅུ་ཕྲག་གསུམ། །ཡན་ལག་དམ་ཚིག་
ལྔ་གཉིས་ལའང་། །གཅིག་ལའང་བཅུ་ཕྲག་གཉིས་སུ་དབྱེའོ། །ཞེས་བྱ་བ་་་
གསུངས་ཏེ། རྩ་བའི་དམ་ཚིག་ལྔ་ནི། སངས་རྒྱས་ལ་དབྱེ་ན་རིགས་ལྔ། དེ་
བཞིན་གཤེགས་པའི་རིགས་ལ་སྐུ་གསུང་ཐུགས་ཀྱི་དམ་ཚིག་གསུམ། གསུང་ལ་་་
གསུམ༑ ཐུགས་ལ་གསུམ། འཕྲིན་ལས་དང་ཡོན་ཏན་ལ་གསུམ་གསུམ་སྟེ་་་་་

〔771〕 I1PD958880771.jpg
བཅོ་ལྔ་དམ་ཚིག་གི་ཡུམ་ལྔ་སྟེ་ཉི་ཤུ་ཐམ་པ་སྟེ། དེ་ནི་གཅིག་ལ་དང་གཉིས་དང་
ཞེས་བྱ་སྟེ། སང་སྐྲྀ་ཏའི་སྐད་ཀྱིས་ན་ཉི་ཤུའོ། །སློབ་དཔོན་ཁ་ཅིག །
སྔགས་ལ་གཉིས་སུ་དབྱེའོ། །ཕྱག་རྒྱ་ལ་བཞི། ཐེག་པ་ཆེན་པོའི་མཆེད་ལ་བཞི།
གསང་བའི་མན་ངག་གཞན་ལ་མི་སྤེལ་བ་ལ་གཉིས་ཏེ། དེ་ལྟར་སྤྱིར་བསྡོམས་ན་
ནི༑ བཅུ་ཕྲག་གསུམ་ཞེས་བྱ་སྟེ་སུམ་ཅུའོ། །དེ་ལ་རྣམ་པར་སྣང་མཛད་ཀྱི་་་
སྐུའི་དམ་ཚིག་ནི་གང་ཞེ་ན། ཀུན་ནས་ཉོན་མོངས་པ་དང་རྣམ་པར་བྱང་བའི་་
ཆོས་ཐམས་ཅད་སྐྱེ་བ་མེད་པའི་མཚན་ཉིད་དུ་བསྟན་པ་སྟེ། སྐུའི་ངོ་བོར་བསྟན་
པ་རྟག་པ་ཆེན་པོར་གནས་པའོ། །སྐུའི་གསུང་གི་དམ་ཚིག་ནི། ཡབ་ཡུམ་གྱི་་
རིགས་སྔགས་དང་གསང་སྔགས་སོ། །ཐུགས་ཀྱི་དམ་ཚིག་ནི། རིག་སྔགས་་
དང་གསང་སྔགས་ལས་ཡབ་ཡུམ་ཐབས་དང་ཤེས་རབ་གཉིས་སུ་མེད་པའི་བྱང་་་་་
ཆུབ་ཀྱི་སེམས་ཀྱིས། གཏི་མུག་ལ་གནས་པའི་སེམས་ཅན་རྣམ་པར་སྦྱངས་ནས།
མེ་ལོང་ལྟ་བུའི་ཡེ་ཤེས་སུ་གཉིས་སུ་མེད་པར་བྱེད་པ་ནི། སྐུའི་ཐུགས་ཀྱིས་དམ་་
ཚིག་གོ། །སྣང་བ་མཐའ་ཡས་ཀྱི་སྐུའི་དམ་ཚིག་ནི། འདོད་ཆགས་ལ་གནས་་་
པའི་སེམས་ཅན་ཐམས་ཅད་འདུལ་བའི་དོན་དུ་ཤིན་ཏུ་ཆགས་ཚུལ་དམར་པོར་་་་
བསྟན་པའོ། །གསུང་གི་དམ་ཚིག་ནི་ཡབ་ཡུམ་གྱི་རིག་སྔགས་དང་གསང་སྔགས་
སོ༑ །ཐུགས་ཀྱི་དམ་ཚིག་ནི་དེའི་རིགས་སྔགས་དང་། གསང་སྔགས་ལས་་
ཡབ་ཡུམ་ཐབས་དང་ཤེས་རབ་གཉིས་སུ་མེད་པའི་ལྷག་པའི་བྱང་ཆུབ་ཀྱི་སེམས་་་་
ཀྱིས༑ འདོད་ཆགས་ལ་གནས་པའི་སེམས་ཅན་རྣམས་སྦྱང་ནས། སོ་སོར་་་་
ཀུན་ཏུ་རྟོག་པའི་ཡེ་ཤེས་སུ་གཉིས་སུ་མེད་པར་བྱས་པའོ། །མི་བསྐྱོད་པ་ཐུགས་་
ཀྱི་སྐུའི་དམ་ཚིག་ནི། ཞེ་སྡང་ལ་གནས་པའི་སེམས་ཅན་འདུལ་བའི་དོན་དུ་ཞེ་
སྡང་གི་སྐུ་མཐིང་ནག་ཏུ་བསྟན་པའོ། །ཐུགས་ཀྱི་གསུང་གི་དམ་ཚིག་ནི། ཡབ་

〔772〕 I1PD958880772.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཡུམ་གྱི་རིག་སྔགས་དང་གསང་སྔགས་སོ། །ཐུགས་ཀྱི་དམ་ཚིག་ནི། དེའི་་་་་
རིགས་སྔགས་དང་གསང་སྔགས་ལས། ཡབ་ཡུམ་ཐབས་དང་ཤེས་རབ་གཉིས་སུ་
མེད་པའི་ལྷག་པའི་བྱང་ཆུབ་ཀྱི་སེམས་ཀྱིས། ཞེ་སྡང་ལ་གནས་པའི་སེམས་ཅན་
གྱི་ཞེ་སྡང་རྣམ་པར་སྦྱངས་ནས། ཆོས་ཀྱི་དབྱིངས་ཀྱི་ཡེ་ཤེས་སུ་གཉིས་སུ་མེད་་་་
པར་བྱས་པའོ། །རིན་ཆེན་འབྱུང་ལྡན་ཡོན་ཏན་གྱི་སྐུའི་དམ་ཚིག་ནི། ཆེ་བའི་
ཡོན་ཏན་ཐམས་ཅད་རྒྱས་པའི་རྟགས་སུ། ཡོན་ཏན་གྱི་སྐུ་མདོག་ནོར་གྱིས་རྒྱས་
པའི་སེར་པོར་བསྟན་པའོ། །ཡོན་ཏན་གྱི་གསུང་གི་དམ་ཚིག་ནི་ཡབ་ཡུམ་གྱི་རིག་
སྔགས་དང་གསང་སྔགས་སོ། །ཡོན་ཏན་གྱི་ཐུགས་ཀྱི་དམ་ཚིག་ནི། དེར་མ་་་
ཟད་རིག་སྔགས་དང་། གསང་སྔགས་ལས། ཡབ་ཡུམ་ཐབས་དང་ཤེས་རབ་་
གཉིས་སུ་མེད་པའི་བྱང་ཆུབ་ཀྱི་སེམས་ཀྱིས་ཕྱིན་ཅི་ལོག་གི་ང་རྒྱལ་རྣམ་པར་སྦྱངས་
ནས༑ མཉམ་པ་ཉིད་ཀྱི་ཡེ་ཤེས་སུ་གཉིས་སུ་མེད་པར་བྱས་སོ། །དོན་ཡོད་་་
པའི་གྲུབ་པར་སྐུའི་དམ་ཚིག་ནི། འགྲོ་བ་སྣ་ཚོགས་པའི་དོན་ཐབས་སྣ་ཚོགས་་་་
པས་མཛད་པས་ན། སྐུ་མདོག་ཀུན་ཏུ་སྣ་ཚོགས་སུ་བསྟན་ལ། འཕྲིན་ལས་ཀྱི་
གསུང་གི་དམ་ཚིག་ནི། ཡབ་ཡུམ་གྱི་རིག་སྔགས་དང་གསང་སྔགས་སོ། །དོན་་་
ཡོད་པའི་ཐུགས་ཀྱི་དམ་ཚིག་ནི། ཡབ་ཡུམ་གྱི་རིག་སྔགས་དང་གསང་སྔགས་ལས།
ཡབ་ཡུམ་ཐབས་དང་ཤེས་རབ་གཉིས་སུ་མེད་པའི་ལྷག་པའི་བྱང་ཆུབ་སེམས་ཀྱིས།
ཕྱིན་ཅི་ལོག་གི་ཕྲག་དོག་ལ་གནས་པའི་སེམས་ཅན་རྣམ་པར་སྦྱངས་ནས། ཡང་
དག་པའི་ཕྲག་དོག་དང་ལྡན་པར་བྱས་ཏེ། བྱ་བ་ནན་ཏན་གྱི་ཡེ་ཤེས་སུ་གཉིས་་
སུ་མེད་པར་བྱས་སོ། །དེ་ལྟར་བཅོ་ལྔ་ལ་ཡུམ་ལྔས་བསྣན་ཏེ། ཉི་ཤུ་ཐམ་པ་ནི་
བླ་མེད་མི་སྤོང་བའོ། །ཡན་ལག་དམ་ཚིག་ལྔ་གཉིས་ལའང་། །གཅིག་ལའང་
བཅུ་ཕྲག་གཉིས་སུ་དབྱེ་ཞེས་བྱ་བ་ནི། དེ་ལའང་ལྔ་ལྔ་པོ་གཉིས་ཀྱི་གཅིག་ནི་་་་་

〔773〕 I1PD958880773.jpg
ཉོན་མོངས་པ་ལྔ་སྟེ། དེ་ལའང་ཀུན་ནས་ཉོན་མོངས་པའི་རང་དང་སྤྱིའི་མཚན་
ཉིད་གཉིས་ཏེ། བཞི་ལྔ་ཉི་ཤུ་ཐམ་པ་ལ་ནི་བཅུ་ཕྲག་གཉིས་ཤེས་བྱའོ། །དེ་ལ་
རྒོལ་ཏེ་ཀུན་ནས་ཉོན་མོངས་པའི་རང་དང་སྤྱིའི་མཚན་ཉིད་སྨོས་པ་ཅིའི་ཕྱིར་ན།
དེ་ནི་གོལ་ས་ཤེས་པའི་ཕྱིར་ཏེ། དཔེར་ན་དུག་གི་རིགས་ཤེས་ན་དུག་གིས་མི་
ཚུགས་པ་བཞིན་དུ་སྣང་ངོ་། །ཧ་ལ་ཧ་ལའི་དུག་རྣམས་ཀྱང་། །བསྒྲུབས་ན་ར་
ས་ཡ་ནའི་སྨན་ཞེས་གསུངས་པའི་ཕྱིར་རོ། །དེ་ལ་ཡན་ལག་གི་དམ་ཚིག་དང་
པོ་ནང་འཛིན་པའི་སེམས་ཡོངས་སུ་དག་པར་བྱ་བའི་ཕྱིར། ཡང་གསུངས་པ།
གཏི་མུག་ཅེས་སུ་བརྗོད་པ་ཡང་། །མ་རིག་ཚིག་གི་རྣམ་གྲངས་ཏེ། །གཉིས་
མེད་དོན་གཅིག་ཡིན་པར་བཤད། །ཅེས་བྱ་བ་གསུངས་ཏེ། གཉིས་སུ་མེད་
པའི་ཡེ་ཤེས་དེ་བཞིན་གཤེགས་པའི་ཆོས་དབྱིངས་ཀྱི་ངོ་བོ་ལ་ཤེས་པར་བྱའོ། །དེ་
ལ་ཀུན་ནས་ཉོན་མོངས་པའི་གཏི་མུག་གི་མཚན་ཉིད་དེ་གང་ཞེ་ན། གཏི་མུག་
རང་གི་མཚན་ཉིད་ནི། ཆོས་དང་བདག་རྟོག་དངོས་པོ་རྣམས། །ངོ་བོ་མེད་པ་
ལ་སོགས་བརྟགས། །རྟོག་པ་སྒྱུ་མ་ཀློང་གྱུར་ཏེ། །ལོག་རྟོག་སྤྲོས་པའི་རྒྱུན་
ཡིན་ལ་ཞེས་བྱ་བ་གསུངས་ཏེ། ཆོས་དང་གང་ཟག་ལ་བདག་མེད་པར་རྟོགས་
པའི་རྟོག་པའི་རྒྱུ་མའི་ཀློང་དུ་གྱུར་པ་ཡིན་ནོ། །ཞེས་བྱའོ། །ཡང་ལྡེམ་པོའི་
དབང་དུ་མ་ཧཱ་ཡོ་གའི་ཕྱོགས་བཟུང་བས་ནི། ཕུང་པོ་ལ་སོགས་པའི་ཆོས་ཙམ་དུ་
དགེ་སྡིག་གི་ངོ་བོར་ཡོད་པ་དང་། བདག་ཏུ་འཛིན་པའི་སེམས་ཀྱང་དེ་ཉིད་རྣམ་
པར་དག་པའི་ངོ་བོ་ཡེ་ཤེས་སེམས་དཔའ་དང་། ཕྱིའི་ཡུལ་གྱི་དངོས་པོ་མེད་དེ།
དེ་ཉིད་རྣམ་པར་དག་པ་ལྷ་དང་ལྷ་མོའི་དཀྱིལ་འཁོར་ཡོད་པ་དེ་དག །རྟོག་
པའི་སྒྱུ་མའི་ཀློང་དུ་གྱུར་པའི་ལོག་རྟོག་སྤྲོས་པའི་རྒྱུན་རྣམ་པར་དག་པ་ཡིན་ལ།
ཕྱོགས་དེ་གཉིས་ཀ་ཡང་རྣམ་པར་བྱང་བའི་གཏི་མུག་སྤྱིའི་མཚན་ཉིད་དུ་རྣམ་པར་

〔774〕 I1PD958880774.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དག་པས། ཆོས་ཐམས་ཅད་ཆོས་ཀྱི་དབྱིངས་སུ་རོ་གཅིག་པ་སྟེ། མི་སྐྱེ་བའི་་
ཆོས་ལ་བཟོད་པ་ཐོབ་པའི་ཆོས་ཉིད་ཀྱི་མིག་ཅན་ཡིན་ཞེས་བྱའོ། །ཀུན་ནས་ཉོན་
མོངས་པའི་གཏི་མུག་གི་སྤྱིའི་མཚན་ཉིད་བརྗོད་པ་ནི། མི་རྟག་སྡུག་བསྔལ་སྟོང་
བདག་མེད། །ཅེས་བྱ་བ་གསུངས་ཏེ། འདུས་བྱས་ཀྱི་ཕུང་པོ་མི་རྟག་པ་དང་།
སྡུག་བསྔལ་བ་དང་། སྟོང་པ་དང་། བདག་མེད་པ་ཡིན་ནོ། །ཡང་ལྡེམ་
པོའི་དབང་དུ་ན། མ་ཧཱ་ཡོ་གའི་ཕྱོགས་བཟུང་བ་ཡིན་ནོ། །སེམས་ཀྱི་རྟག་པ་
སྐད་ཅིག་མའི་རྒྱུན་གྱི་རིམ་པའི་གཉེན་པོར། ཡེ་ཤེས་མི་རྟོག་པའི་སྐད་ཅིག་མའི་
རིམ་པ་གནས་པ། རྡོ་རྗེ་ཆོ་ག་དང་། སྔགས་དང་ཡོ་བྱད་ལ་སོགས་པའོ། །
ལུས་ངག་ཡིད་གསུམ་འདུ་བྱེད་ཀྱི་ཕུང་པོ་དང་ལྡན་པའི་གཉེན་པོར། ཡེ་ཤེས་ཀྱི་
འདུ་བྱེད་ཀྱིས། སྡུག་བསྔལ་ཅན་སྐུ་གསུང་ཐུགས་ཀྱི་རྡོ་རྗེ་དང་ཡིག་འབྲུའི་འཕྲོ་
འདུ་ལ་སོགས་ཏེ། དཔལ་འདུས་པའི་རྒྱུད་ལས་ཀྱང་རིགས་ཀྱི་བུ་སྡུག་བསྔལ་
གསུམ་ལ་མ་སྒོམ་ཞིག །ཅེས་བྱ་བ་གསུངས་ཏེ། ཆོས་ཉིད་བྱང་ཆུབ་སེམས་ཀྱི་
དོན་དང་འགལ་ལོ། །ཞེས་བྱ་བའི་ཕྱིར་རོ། །སྟོང་པ་དང་བདག་མེད་པ་་
གཉིས་ནི་སྤྱིའི་དབང་དུ་སྟེ། དེ་ཡང་ཕྱི་གཟུང་བའི་ཡུལ་སྟོང་པ་ཉིད། ནང་་་
འཛིན་པའི་སེམས་ནི་བདག་མེད་པ་སྟེ། ཆོས་ཀྱི་དབྱིངས་དང་ཆོས་ཀྱི་ཡེ་ཤེས་་་་་
ཞེས་བྱའོ། །རྣམ་པར་བྱང་བའི་གཏི་མུག་གི་རང་གི་མཚན་ཉིད་ཆོས་ཀྱི་སྐུའི་ཕྱག་
རྒྱར་ཤེས་པར་བྱ་བ་གང་ཞེ་ན། མ་རིག་པ་ནི་སྤང་དུ་མེད། །རིག་པ་ཡང་དག་་
བསྒྲུབ་ཏུ་མེད། །ཅིའི་ཕྱིར་ཞེ་ན། ཐམས་ཅད་དབྱིངས་སུ་རོ་གཅིག་ཐིམ་ཞེས་
གསུངས་ཏེ། རིག་པའི་ཡེ་ཤེས་ཀྱི་ཕྱོགས་གསུངས་པ་དང་། མ་རིག་པ་གཏི་་་
མུག་གི་ཕྱོགས་སུ་གསུངས་པ་ཉིད། གཉི་ག་ཡང་ཆོས་ཉིད་སྟོང་པ་སྒྱུ་མའི་དངོས་
པོར་རྟོགས་པ་ནི། སྒྱུ་མར་རྟོགས་ཤིང་མི་དམིགས་པས། དེ་ཉིད་སྣ་ཚོགས་་་་

〔775〕 I1PD958880775.jpg
པར་སྐྱེས་ཀྱང་། སྐྱེས་པ་ཉིད་གཅིག །དབྱིངས་ཉིད་མི་དམིགས་དེ་བཞིན་ཉིད།།
ཅེས་བྱ་བ་གསུངས་ཏེ། སྒྱུ་མའི་དངོས་པོར་རྟོགས་པའི་ནང་འཛིན་པའི་སེམས་་
ཉིད༑ དོན་དམ་པར་མི་དམིགས་པས་ཕྱི་གཟུང་བའི་ཡུལ་དུ་རྟོག་པ་ལྟ་ག་ལ་་་་
ཡོད་དེ་མེད་དོ། །དེ་ལྟར་ཕྱི་ནང་གི་རྟོག་པ་དེ་དག་ཉིད་མི་དམིགས་ཏེ། ཆོས་
ཀྱི་དབྱིངས་སུ་རོ་གཅིག་པ་ཉིད་ཡིན་ན་ཡང་། ཀུན་རྫོབ་ཏུ་སྒྱུ་མ་སྣ་ཚོགས་པར་
སྐྱེས་སོ། །ཞེ་ན། ཡང་དེ་ལྟར་སྐྱེས་པ་དེ་ཉིད་སྐྱེ་བ་མེད་པའི་དབྱིངས་སུ་མི་་་
དམིགས་པར་གཅིག་པས། ཆོས་ཀྱི་སྐུའི་ཕྱག་རྒྱར་ཤེས་པར་བྱ་བ་ཡིན་ནོ་ཞེས་་་་
བྱའོ༑ །རྣམ་པར་བྱང་བའི་གཏི་མུག་གི་མཚན་ཉིད། ཐུགས་ཀྱི་ཕྱག་རྒྱར་
ཤེས་པར་བྱ་བ་གང་ཞེ་ན། མི་དམིགས་སྒྱུ་མའི་དངོས་པོ་ལ། །རྟོག་པའི་ཡུལ་
གྱི་དངོས་ཉིད་ཀྱང་། །ཆོས་ཉིད་མི་དམིགས་ཡེ་ནས་དག །སྒྱུ་མ་མི་དམིགས་་
དཔེར་མེད་ཕྱིར། །ཡོད་མེད་གཉིས་ཀ་དབྱེར་མེད་པས། །ཏིང་ངེ་འཛིན་གྱིས་་
དབང་སྒྱུར་ནས། །ཐུགས་ཀྱི་ཕྱག་རྒྱ་ཆེན་པོ་ཡིན། །ཞེས་གསུངས་ཏེ། ཡུལ་་་
དང་འཛིན་པ་གཉིས་ཀ་ཆོས་ཉིད་སྐྱེ་བ་མེད་པའི་ངང་དུ་དབྱེར་མེད་པར་ཏིང་ངེ་་
འཛིན་གྱིས་དབང་བསྒྱུར་བ་ནི། ཐུགས་ཀྱི་ཕྱག་རྒྱ་ཆེན་པོ་ཡིན་ནོ་ཞེས་བྱའོ། །
དེ་ལྟར་ཀུན་ནས་ཉོན་མོངས་པ་དང་རྣམ་པར་བྱང་བ་གཉིས་ལའང་སྤྱི་དང་རང་གི་
མཚན་ཉིད། སོ་སོར་ཡན་ལག་བཞི་བཞིར་ཕྱེ་བ་ནི། ཤེས་པར་བྱ་བའི་དམ་་་
ཚིག་ཡིན་པས། བདག་གི་དོན་ཕུན་སུམ་ཚོགས་པ་ཡིན་ཏེ། དེའི་སྒོ་ནས་ཆོས་
ཉིད་དང་ཆོས་ཅན་མི་དམིགས་བཞིན་དུ། ཀུན་རྫོབ་སྒྱུ་མའི་རྣམ་པར་ཐར་པ་སྣ་
ཚོགས་པ་ཞིག་འདུལ་བྱའི་དོན་དུ་སྤྲོ་བ་མཛད་པ་ནི། གཞན་གྱི་དོན་ཕུན་སུམ་་་
ཚོགས་པ་ཡིན་ལ། དེ་ལྟར་འོག་མ་ཀུན་ལ་ཡང་སྦྱར་ཏེ། དེ་ལྟར་ཡང་གསུངས་
པ༑ ཆོས་ཉིད་དམིགས་སུ་མེད་པ་སྟེ། །མི་དམིགས་བཞིན་དུ་སྒྱུ་མར་སྤྲོ། །

〔776〕 I1PD958880776.jpg
གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་པའི་པ། ܘ
གདུལ་བྱའི་བྱ་བ་བསམ་མི་ཁྱབ། །གསུང་གི་ཕྱག་རྒྱ་ཆེན་པོའོ། །ཞེས་བྱ་བ་
གསུངས་ཏེ། རྣམ་པར་བྱང་བའི་གཏི་མུག་གི་མཚན་ཉིད་གསུང་གི་ཕྱག་རྒྱར་
ཤེས་པར་བྱ་བ་སྟེ། དེ་ལྟར་གཏི་མུག་སྤང་དུ་མེད། །རྣམ་པར་སྣང་མཛད་རྒྱ་
ཆེན་ཡིན། །ཞེས་བྱ་བ་གསུངས་ཏེ། མི་མཐུན་པ་མེད་ན་གཉེན་པོ་ཡེ་ཤེས་་
ཀྱང་མི་སྐྱེ་བའི་ཕྱིར་རོ། །ཀུན་ནས་ཉོན་མོངས་པའི་ཞེ་སྡང་གི་མཚན་ཉིད་ནི།
ཀུན་ནས་སེམས་ཀྱི་རྟོག་པ་སྟེ། །སྒྱུ་མའི་དངོས་པོ་ཐམས་ཅད་ལ། །འཇིག་པར་
མོས་པའི་རང་བཞིན་ཅན། །ཞེས་བྱ་བ་གསུངས་ཏེ། ལྡེམ་པོའི་དབང་དུའོ། །
མ་ཧཱ་ཡོ་གའི་དབང་དུ་ནི། སྟོང་པ་ཆེན་པོའི་ཡེ་ཤེས་ཞེ་སྡང་གི་དངོས་པོ་དང་་
མཚན་མ་དང་། ལྟ་བའི་རི་བོ་ཐམས་ཅད་སྟོང་པ་ཆེན་པོའི་ངང་ཉིད་དུ་འཇིག་་
པར་མཛད་པའོ། །ཀུན་ནས་ཉོན་མོངས་པའི་ཞེ་སྡང་གི་སྤྱིའི་མཚན་ཉིད་བརྗོད་་
པར་བྱ་བ་ཉིད་ཁོ་ནའོ། །རྣམ་པར་བྱང་བའི་ཞེ་སྡང་གི་སྤྱིའི་མཚན་ཉིད་ནི།
ཡང་དག་ཉིད་ཀྱིས་རབ་བརྟགས་ན། །རྣམ་པར་བྱང་བའི་མཚན་ཉིད་དེ། །
གཉིས་མེད་ཞེ་སྡང་སྤང་དུ་མེད། །ཅེས་གསུངས་པའོ། །རྣམ་པར་བྱང་བའི་ཞེ་་
སྡང་གི་རང་གི་མཚན་ཉིད་ནི། །ཆོས་ཀྱི་སྐུའི་ཕྱག་རྒྱར་ཤེས་པར་བྱ་བའི་ཕྱིར།
ཡང་གསུངས་པ། ཞེ་སྡང་སྙིང་རྗེ་སྤང་བསྒྲུབ་མེད། །ཆོས་ཀྱི་དབྱིངས་སུ་རོ་་་
གཅིག་ཕྱིར། །སྒྱུ་མ་རང་བཞིན་མར་སེམས་པ། །དངོས་པོ་ཐམས་ཅད་ཀྱི་
འཇིག་རྟོགས་ན། །སྒྱུ་མར་སྣང་བ་ཐམས་ཅད་ཀྱང་། །ཆོས་ཀྱི་དབྱིངས་ལས་མི་
གཞན་ཏེ། །མི་དམིགས་པ་ཉིད་སྒྱུ་མར་སྐྱེས། །ཞེས་པའོ། །དེ་ལྟར་ཆོས་་་་
ཐམས་ཅད་ནི་ཀུན་རྫོབ་ཏུ་སྒྱུ་མར་སྣང་བ་ལ། །དེ་ལྟར་སྣང་བ་ཡང་ཆོས་ཀྱི་་
དབྱིངས་སུ་རོ་གཅིག་ཅིང་ཆོས་ཀྱི་སྟེ། བྱང་ཆུབ་སེམས་དཔའི་ཐེག་པ་ཆེན་པོ་ཕ་
རོལ་ཏུ་ཕྱིན་པའི་གཞི་ཡང་། ཚད་མེད་པ་བཞི་ཡིན་ཏེ། དེ་ཡང་དཔལ་ཀུན་ཏུ་

〔777〕 I1PD958880777.jpg
བཟང་པོ་རྒྱུའི་གནས་སྐབས་ཀྱི་གཞིའི་ཡིན་ནོ། །འབྱུང་བའི་ཕྱིར་དང་ཞེས་པ་ནི།
ཡོ་ག་དང་མ་ཧཱ་ཡོ་ག་པས་ནི། འཇིག་རྟེན་དང་མཐུན་པར་དབང་ཆེན་གྱི་དཀྱིལ་
འཁོར་བསྐྱེད་པར་བྱེད་པ་སྟེ། དེ་ཡང་འདིར་ཡོངས་སུ་རྫོགས་པའི་ཕྱིར་རོ། །
རྒྱ་ཆེ་བའི་ཕྱིར་ཞེས་པ་ནི་མཐའ་ཡས་པ་ལ་བྱ་སྟེ། ཐེག་པ་ཆེན་པོ་ཨ་ཏི་ཡོ་ག་
གསུངས་པར། ཐམས་ཅད་ཀྱང་འདིར་ཡོངས་སུ་རྫོགས་པའི་ཕྱིར་རོ། །དེ་
ལྟར་ཆེ་ཆུང་གི་ཚད་དཔག་ཏུ་མེད་པ་ཡིན་ན། ཅི་ལྟར་གནས་པ་ཞིག་སྙམ་པའི་
རྟོག་པ་གསལ་བའི་ཕྱིར། ཡེ་ཤེས་ཀྱི་འཁོར་ལོ་གསལ་བ་ཞེས་སྨོས་སོ། །འཁོར་
བའི་འཁོར་ལོ་བཅུ་གཉིས་རྣམ་པར་དག་པའི་རང་བཞིན། ཐེག་པ་ཆེན་པོའི་
འཁོར་ལོ་བསྐོར་བའི་བདག་ཉིད། ཡེ་ཤེས་ཀྱི་འཁོར་ལོ་ཞེས་བྱ་སྟེ། རྫས་ཀྱིས་
འཁོར་ལོ་ལྟ་བུ་མ་ཡིན་ཏེ། དེ་ཡང་ཐེག་པ་ཆེན་པོ་འཁོར་ལོ་བསྐོར་བའི་ངང་
ཚུལ་ཅན་ཡིན་ནོ། །ལ་ཞེས་པ་ནི་ལྷག་མ་དང་བཅས་པའི་འབྲེལ་བའི་ཚིག་སྟེ།
ཅིའི་ཕྱིར་ཞེ་ན། ཡེ་ཤེས་རིན་པོ་ཆེ་འབར་བའི་གཞལ་ཡས་ཁང་ཞེས་ཏེ། རྒྱུན་
ཡེ་ཤེས་ལས་འབྱུང་བའི་དབྱིབས་དང་ཁ་དོག་རིན་པོ་ཆེར་གནས་པ་སྟེ། ལ་ཞེས་
བྱ་བའི་ཚིག་གིས་ནི། གཞལ་ཡས་ཁང་བསྟན་པ་ཡིན་ཏེ། དེ་ཡང་ཡུལ་ཆོས་ཀྱི་
དབྱིངས་ཡུལ་ཅན་ཡེ་ཤེས་ཉིད་ལ་དེ་ལྟར་སྣང་བ་ཡིན་ནོ། །ཡང་ལ་ཞེས་བྱ་བ་ནི་
རྟོགས་པའི་ཚིག་ཏུ་ཡང་ཟུར་གྱིས་སྟོན་པ་ཡིན་ནོ། །དེ་ཡང་ཚད་ཇི་ཙམ་པ་སྨོས་
པའི་ཕྱིར་ནི། རྒྱ་ཕྱོགས་བཅུར་ཡོངས་སུ་མ་ཆད་པ་ཞེས་ཏེ། ཡུལ་ཆོས་ཀྱི་
དབྱིངས་དབུས་དང་མཐའ་མེད་ཅིང་། འཇིག་རྟེན་དང་འཇིག་རྟེན་ལས་འདས་
པའི་ཆོས་ཐམས་ཅད་དུས་གསུམ་དུ་དམིགས་ཤིང་ཆོས་ཀྱི་དབྱིངས་སུ་རོ་གཅིག་
པས་སོ། །ཅིའི་ཕྱིར་ཞེ་ན། སངས་རྒྱས་ཀྱི་ཞིང་དག་པ་ནི་ཁམས་གསུམ་ཁོ་ན་
ཡིན་ལ། ཁམས་གསུམ་ཉིད་རང་གི་ངོ་བོར་མ་གྲུབ་པས། ཡུལ་ཆོས་ཀྱི་

〔778〕 I1PD958880778.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
དབྱིངས་ངེས་པ་ཡིན་ནོ། །དེ་ཉིད་ཀྱི་ཆེ་བའི་ཡོན་ཏན་གཞན་ཡང་སྨོས་པའི་ཕྱིར།
ཡོན་ཏན་དཔག་ཏུ་མེད་པར་རྒྱས་པའི་ཕྱིར་གྲུ་བཞིར་གྱུར་པ་ཞེས་བྱ་བ་གསུངས་ཏེ།
དེ་ལ་ཐེག་པ་ཆེན་པོ་ལ་ནི་གྲུ་བཞི་པའི་དོན་གསུམ་ཡོད་པ་ལས། པ་ཞེས་པའི་་
སྒྲས་ནི་གཉིས་ཀ་འགྲེན་ཏེ། དེ་ཡང་གང་ཞེ་ན། མཉམ་པ་ཡིན་པ་དང་ཁྱབ་་
པ་ཡིན་པ་དང་། རྒྱས་པ་ཡིན་པའོ། །དེའི་ཕྱིར་ཡང་གསུངས་པ། མཉམ་་་
པའི་ཕྱིར་དང་ཁྱབ་པའི་ཕྱིར། །རྒྱས་པའི་ཕྱིར་ཡང་གྲུ་བཞིར་འགྱུར་ཞེས་བྱ་སྟེ།
དེ་ཡང་འདིར་ནི་དེ་བཞིན་གཤེགས་པའི་ཆེ་བའི་ཡོན་ཏན་ཐམས་ཅད་ཀྱིས་རྒྱས་པ་
ཡིན་ཞེས་གསུངས་པས། དེ་བཞིན་གཤེགས་པའི་ཆེ་བའི་ཡོན་ཏན་དུ་ནི་གསུམ་་
ག་ཡང་འདུས་པར་ཤེས་པར་བྱའོ། །དེར་ཡང་མ་ཟད་དེ། ལྷག་པའི་ཡེ་ཤེས་་
རིན་པོ་ཆེའི་གློ་འབུར་གྱིས་མཛེས་པ་ཡང་ཡིན། དེ་ལ་མཛེས་ནི་རྒྱན་ཡིན་ལ།
དེའི་དོན་ཡང་གསུམ་སྟེ། ཡུམ་དང་ཡེ་ཤེས་ཉིད་དང་ནི། །མཛེས་བྱའི་ཕྱིར་ནི་
བློ་འབུར་རོ། །ཞེས་བྱ་སྟེ། དེ་ལ་ཡུམ་དང་ཞེས་པ་ནི། ནམ་མཁའ་དབྱིངས་
ཀྱི་དབང་ཕྱུག་མའི་ངང་དུ་ཐམས་ཅད་འདུས་ཀྱིས། དབྱིངས་ལས་མི་གཞན་པ་
ཡིན་ན། འོ་ན་བདག་དང་སྲོག་དང་གང་ཟག་དང་། གསོ་བ་ལ་སོགས་པ་
ཡོད་ཅིང་། དེ་དག་ལ་ཞེ་སྡང་གིས་གནོད་པར་འགྱུར་བ་ཡོད་དོ། །ཞེས་
བརྒལ་བ་དང་ལན་དུ་ཆོས་རྣམས་ཀུན་གྱི་རང་བཞིན་ནི། བདག་ཏུ་གསོ་བའི་
རང་བཞིན་མེད། །སྣང་བ་བདག་མེད་ཆོས་ཀྱི་དབྱིངས། །མནར་སེམས་སྒྱུ་མ་
ཆོས་ཉིད་རོ་གཅིག་སྟེ། །ཐམས་ཅད་མི་དམིགས་དེ་བཞིན་ཉིད་ཡིན་པས། །
ཀུན་དང་དབྱེར་མེད་ཆོས་སྐུའི་ཕྱག་རྒྱ་ཡིན། །ཞེས་གསུངས་པའི་ཕྱིར་རོ། །
རྣམ་པར་བྱང་བའི་ཞེ་སྡང་གི་རང་གི་མཚན་ཉིད། ཐུགས་ཀྱི་ཕྱག་རྒྱར་ཤེས་པར་
བྱ་བ་ནི། རྟོག་པའི་ཡུལ་དང་མནར་སེམས་གཉི་ག་དོན་དམ་པ་དང་ཀུན་རྫོབ་ཏུ་

〔779〕 I1PD958880779.jpg
རོ་གཅིག་པར་ཤེས་པར་བྱ་བ་ནི། མི་དམིགས་སྒྱུ་མ་ཀུན་ནས་མནར་སེམས་པའི།།
རྟོགས་པའི་ཡུལ་ལ་ཀུན་ནས་མནར་སེམས་ཏེ། །ཆོས་ཉིད་སྒྱུ་མར་མི་དམིགས་་
དབྱེར་མེད་ཕྱིར། །དོན་དམ་ཀུན་རྫོབ་རོ་གཅིག་སྟེ། །ཏིང་ངེ་འཛིན་གྱིས་
དབང་སྒྱུར་ན། །ཐུགས་ཀྱི་ཕྱག་རྒྱ་ཆེན་པོ་ཡིན་ཞེས་གསུངས་སོ། །རྣམ་
པར་བྱང་བའི་ཞེ་སྡང་གི་རང་གི་མཚན་ཉིད་གསུང་གི་ཕྱག་རྒྱར་ཤེས་པར་བྱ་བ་ནི།
གཞན་གྱི་དོན་ཕུན་སུམ་ཚོགས་པ་སྟེ། གསུངས་པ། མི་དམིགས་ཀུན་ནས་
མནར་སེམས་པ། །གདུལ་བྱ་བ་ནི་བསམ་མི་ཁྱབ། །གསུང་གི་ཕྱག་རྒྱ་ཆེན་པོ་
ཡིན་ཞེས་གསུངས་སོ། །ཀུན་ནས་ཉོན་མོངས་པའི་ང་རྒྱལ་གྱི་རང་གི་མཚན་ཉིད་
བསྟན་པ་ནི། ཁོང་ནས་འགྱིང་ཞིང་སེམས་ཁེངས་པ། །ཕ་རོལ་ཟིལ་གྱིས་
གནོན་པར་བྱེད། །ཅེས་བྱ་བ་གསུངས་ཏེ། ངའོ་སྙམ་པའི་ང་རྒྱལ་གྱི་དབང་དུ་
བྱས་པའོ། །ལྡེམ་པོའི་དབང་དུ་ན། མ་ཧཱ་ཡོ་གའི་ཕྱོགས་སུ་ནི་ཀུན་ནས་ཉོན་
མོངས་པའི་དབང་དུ་བྱས་པའོ། །ཀུན་ནས་ཉོན་མོངས་པའི་ང་རྒྱལ་གྱི་སྤྱིའི་
མཚན་ཉིད་ཀྱང་། མུ་བཞི་སྟེ་གོང་དུ་བཤད་ཟིན་ཏོ། །རྣམ་པར་བྱང་བའི་ང་
རྒྱལ་གྱི་རང་གི་མཚན་ཉིད་ཆོས་ཀྱི་སྐུའི་ཕྱག་རྒྱར་ཤེས་པར་བྱ་བ་ནི། ང་རྒྱལ་ཞི་
བའི་རང་བཞིན་དུ་སྦྱར་བ་སྟེ། ང་རྒྱལ་སྤངས་ནས་ཞི་བསྒྲུབ་མེད། །ཆོས་ཀྱི་་
དབྱིངས་སུ་རོ་གཅིག་པས། །ཞེས་གསུངས་པའོ། །དེ་ལྟར་ང་རྒྱལ་དང་ཞི་བ་་
དབྱེར་མེད་པ་ཡིན་ན། ངའོ་སྙམ་པའི་ང་རྒྱལ་ལ་སོགས་པས་བདག་དང་གཞན་
གྱི་ང་རྒྱལ་བསྐྱེད་པར་བྱེད་ན། ཞེས་བརྒལ་བ་དང་། ཀུན་རྫོབ་སྒྱུ་མ་ཁོང་
བགྱིད་ཉིད། །དེ་བཞིན་ཉིད་ལས་མི་གཞན་ཏེ། །ཆོས་ཉིད་མི་དམིགས་སྒྱུ་
མའི་མའིཔར་སྐྱེས། འགྱིད་པའི་ཡུལ་གཞན་ཟིལ་གྱིས་གནོན་པ་སྟེ། །
ཆོས་ཀྱི་དབྱིངས་ལས་མི་གཞན་པས། །སྒྱུ་མ་ཡིག་འབྲུ་དབྱེར་མེད་ཕྱིར། །


0

〔780〕 I1PD958880780.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
གསང་བ་ནི་ཡུམ་གྱི་བྷ་ག་སྟེ། དེ་དག་ཀྱང་ཡེ་ཤེས་ཀྱི་ཡུལ་ཅན་ནོ། །གཞལ་
ཡས་ཁང་དེ་བཞིན་དུའོ། །དེའི་ནང་ན་ཅི་གནས་པ་ཞིག་མཉམ་པའི་ཕྱིར།
ཚད་མེད་པའི་ཡེ་ཤེས་ཀྱི་དཀྱིལ་འཁོར་གསལ་བར་དྲི་མ་མེད་པར་གནས་ཞེས་བྱ་སྟེ།
སྡོམ་ཚིག་ཏུ་ནི་ཆེ་ཆུང་གི་ཚད་མེད་པ་ཡེ་ཤེས་ཀྱི་འཁོར་ལོའི་གཞི་བྱས་པ་ཞེས་བྱའོ།།
མན་ངག་གིས་ནི། ཚད་མེད་པ་ཞེས་བྱ་བ་ལ་ཡང་གསུངས་ཏེ། དེ་ལ་ཡང་་
ཐེག་པ་ཆེན་པོ་རྣམ་བཞིའི་སྤྱོད་ཡུལ་ཏེ། གང་ཞེ་ན། དེ་ལྟར་ཡང་གསུངས་པ།
བྱམས་པ་ལ་སོགས་འབྱུང་བའི་ཕྱིར། །རྒྱ་ཆེར་ཕྱིར་ནི་ཚད་མེད་དོ་ཞེས་གསུངས་
ཀྱང་། དེ་ལས་ཉེ་བར་མཚོན་ཏེ། འབྱུང་བ་བཞིའི་ངང་ཉིད་ཡུམ་བཞི་སྟེ།
དེ་ནི་དཔལ་གསང་བ་འདུས་པ་ལས། དོན་དམ་ཀུན་རྫོབ་རོ་གཅིག་སྟེ། །ཏིང་
ངེ་འཛིན་གྱིས་དབང་སྒྱུར་ན། །ཐུགས་ཀྱི་ཕྱག་རྒྱ་ཆེན་པོ་ཡིན། །ཞེས་གསུངས་
ཏེ༑ དེ་དག་ནི་བདག་གི་དོན་ཕུན་སུམ་ཚོགས་པའོ། །གཞན་གྱི་དོན་གྱི་ཕྱིར།
གསུང་གི་ཕྱག་རྒྱར་ཤེས་པར་བྱ་བ་ནི། གདུལ་བྱའི་ཕྱིར་དམ་པའི་ཆོས་འཆད་
ཅིང་ཡོངས་སུ་སྨིན་པར་མཛད་པ་ནི། གསུངས་པ། མི་དམིགས་རྒྱུ་མའི་་
བགྱིད་པ་ནི། །ང་རྒྱལ་གདུལ་བྱ་བསམ་མི་ཁྱབ། །གསུང་གི་ཕྱག་རྒྱར་ཤེས་
པའོ༑ །རྣམ་པར་བྱང་བའི་ང་རྒྱལ་གྱི་སྤྱིའི་མཚན་ཉིད་ནི། ཞི་བ་དང་ནི་ང་་
རྒྱལ་དག །མེད་པར་ཆོས་དབྱིངས་རོ་གཅིག་སྟེ་ཞེས་གསུངས་པའོ། །ང་རྒྱལ་
སྤྱིའི་མཚན་ཉིད་ནི། རྣམ་པར་བྱང་བའི་མཚན་ཉིད་དེ། །ཞི་བ་སྒྲུབ་ཅིང་ང་་
རྒྱལ་སྤང་དུ་མེད་ཅེས་གསུངས་པའོ། །ཀུན་ནས་ཉོན་མོངས་པའི་འདོད་ཆགས་་
ཀྱི་རང་གི་མཚན་ཉིད་ནི། སྲེད་པས་ཀུན་ལ་ཞེན་པའོ། །ཞེས་གསུངས་པའོ། །
ཀུན་ནས་ཉོན་མོངས་པའི་འདོད་ཆགས་ཀྱི་སྤྱིའི་མཚན་ཉིད་ནི་བཤད་ཟིན་ཏོ། །
ལྡེམ་པོའི་དབང་དུ་ན་ཡུམ་ཡེ་ཤེས་ཀྱི་ལྷ་མོ་ལ་སྲེད་པ་དང་། ཆོས་ཀྱི་དབྱིངས་་་

〔781〕 I1PD958880781.jpg
མཐའ་ཡས་པ། འཁོར་བ་དང་མྱ་ངན་ལས་འདས་པའི་ངོ་བོ་ཀུན་ལ་ཞེན་པའོ། །
མུ་བཞི་ནི་བཤད་ཟིན་ཏོ། །རྣམ་པར་བྱང་བའི་འདོད་ཆགས་ཀྱི་རང་གི་མཚན་་
ཉིད་ཆོས་ཀྱི་སྐུའི་ཕྱག་རྒྱ་ཤེས་པར་བྱ་བ་ནི། དབྱེར་མེད་པའི་ངོ་བོ་ལ་བྱ་སྟེ།
ཆགས་སྤངས་མ་ཆགས་བསྒྲུབ་ཏུ་མེད། །ཆོས་ཀྱི་དབྱིངས་སུ་རོ་གཅིག་ཕྱིར། །
ཀུན་རྫོབ་སྒྱུ་མའི་རང་བཞིན་དུ། །འདོད་ཅིང་ཆགས་པ་སྒྱུ་མར་སྲེད་ཅེས་པའོ། །
དེ་ལྟར་ཆགས་པ་དང་མ་ཆགས་པ་དབྱེར་མེད་དེ། ཆོས་ཀྱི་དབྱིངས་སུ་རོ་གཅིག་
པ་ཡིན་ན། འོ་ན་ཀུན་རྫོབ་སྒྱུ་མའི་རང་བཞིན་དུ། འདོད་ཅིང་ཆགས་པ་སྒྱུ་་
མར་སྲིད་ཟེར་བས། དེ་གཉིས་མ་སྦྱོར་ཏེ། ཆགས་ཕན་ཆད་དངོས་པོ་ལ་་་་
ཆགས་པ་དང་། སྒྱུ་མ་ལ་ཆགས་པ་འདྲ་སྟེ། སེམས་ཅན་སྒྱུ་མ་ལྟ་བུ་ཡིན་པས།
རྟོག་པར་འདྲའོ་ཞེས་བརྒལ་བའི་ལན་དུ། ཀུན་རྫོབ་སྒྱུ་མར་ཆགས་པ་ཡང་། །
མི་དམིགས་པ་ལས་མི་གཞན་ཕྱིར། །མི་དམིགས་པ་ཉིད་སྒྱུ་མར་སྐྱེས། །ཆོས་་
རྣམས་དག་ལས་མི་གཞན་ཕྱིར། །སྤྱོད་པ་སྒྱུ་མར་རོ་གཅིག་པས། །ཆོས་ཉིད་་
ཆོས་ཅན་དམིགས་སུ་མེད། །རྒྱལ་བ་ཀུན་དང་དབྱེར་མེད་པའི། །ཆོས་སྐུའི་་
ཕྱག་རྒྱ་ཆེན་པོ་ཡིན་ཞེས་གསུངས་སོ། །རྣམ་པར་བྱང་བའི་འདོད་ཆགས་ཀྱི་རང་
གི་མཚན་ཉིད་ཐུགས་ཀྱི་ཕྱག་རྒྱར་ཤེས་པར་བྱ་བ་ནི། ཡུམ་སྒྱུ་མ་ལྟ་བུ་ཅན་ལ་་་
རྟོག་པ་བདེན་པ་གཉིས་ཀྱི་ངང་དུ་དབྱེར་མེད་པར་ཤེས་པ་སྟེ། མི་དམིགས་སྒྱུ་
མར་འདོད་ཅིང་ཆགས་རྟོགས་པ། །ཡུལ་དང་འདོད་ཆགས་ཉིད་ཀྱང་ཆོས་ཉིད་་
མི་དམིགས་ཏེ། །སྒྱུ་མའི་མི་དམིགས་དབྱེར་མེད་ཕྱིར། །བདེན་པ་གཉི་གར་རོ་
གཅིག་པས། །ཏིང་ངེ་འཛིན་གྱིས་དབང་བསྒྱུར་ན། །ཐུགས་ཀྱི་ཕྱག་རྒྱ་ཆེན་
པོ་ཡིན་ཞེས་གསུངས་པ་ཡིན་ནོ། །དེ་ནི་བདག་གི་དོན་ཕུན་སུམ་ཚོགས་པའོ། །
རྣམ་པར་བྱང་བའི་འདོད་ཆགས་ཀྱི་རང་གི་མཚན་ཉིད་གསུང་གི་ཕྱག་རྒྱར་ཤེས་་་་

〔782〕 I1PD958880782.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
པར་བྱ་བ་ནི། གདུལ་བྱའི་ཕྱིར། གཞན་གྱི་དོན་དུ་ཆོས་སྤྲོས་པར་མཛད་པ་སྟེ།
མི་དམིགས་སྒྱུ་མའི་འདོད་ཆགས་སྤྲོས་པ་ནི། གདུལ་བྱའི་བྱ་བ་བསམ་མི་ཁྱབ། །
གསུང་གི་ཕྱག་རྒྱ་ཆེན་པོ་ཡིན་ཞེས་གསུངས་པའི་ཕྱིར་རོ། །རྣམ་པར་བྱང་བའི་་་
འདོད་ཆགས་ཀྱི་སྤྱིའི་མཚན་ཉིད་ནི། ཆགས་པ་དང་མ་ཆགས་པ་དབྱེར་མེད་པ་
སྟེ༑ འདོད་ཆགས་མཚན་ཉིད་རྟོགས་པ་ཉིད་རྣམ་པར་བྱང་བ་ཡིན་པའི་ཕྱིར།
ཆགས་དང་མ་ཆགས་གཉིས་མེད་པས། །འདོད་ཆགས་མཚན་ཉིད་སྤང་དུ་མེད་་
ཅེས་གསུངས་པའི་ཕྱིར་རོ། །ཀུན་ནས་ཉོན་མོངས་པའི་ཕྲག་དོག་གི་རང་གི་་་
མཚན་ཉིད་ནི། གཞན་གྱི་ཕུན་སུམ་ཚོགས་པ་ལ་སེམས་དོག་པ་སྟེ། ཕྲག་དོག་
ཀུན་གྱིས་མཚན་ཉིད་ནི། །གཞན་གྱི་ཕུན་སུམ་ཚོགས་པ་ལ། །སེམས་དོག་སྒྱུ་མའི་
རྟོག་པ་ཡིས། །གཞན་ལ་ཐབས་ཀྱི་སྦྱོར་བ་ཅན་ཞེས་གསུངས་པའི་ཕྱིར་རོ། །ཀུན་
ནས་ཉོན་མོངས་པའི་ཕྲག་དོག་གི་སྤྱིའི་མཚན་ཉིད་ཀྱང་བཤད་ཟིན་ཏོ། །ལྡེམ་་་་
པོའམ་མ་ཧཱ་ཡོ་གའི་དབང་དུ་ན། གཞན་གྱི་ཕུན་སུམ་ཚོགས་པ་བདག་གིས་་་
ཐབས་ཀྱི་ཕ་རོལ་ཏུ་ཕྱིན་པར་སྦྱོར་བར་མཛད་པ་སྟེ། དོན་གྱིས་ན་གཞན་གྱི་དོན་
ཕུན་སུམ་ཚོགས་པར་འགྱུར་བས། ཡང་དག་པ་ཁོ་ནས་ཞེས་པའོ། །རྣམ་པར་
བྱང་བའི་ཕྲག་དོག་གི་རང་གི་མཚན་ཉིད་ཆོས་ཀྱི་སྐུའི་ཕྱག་རྒྱར་ཤེས་པར་བྱ་བ་ནི།
དོག་པ་དང་ཡངས་པ་ཉིད་ཆོས་ཉིད་དུ་དབྱེར་མེད་པར་དགོངས་པ་སྟེ། དོག་པ་
སྤངས་ཤིངས་༧ཡངས་པ་བསྒྲུབ་ཏུ་མེད་པས་ཆོས་ཉིད་དུ་རོ་གཅིག་གོ། །དེ་ལྟར་
དོག་པ་དང་ཡངས་པ་དབྱེར་མེད་དེ། ཆོས་ཉིད་དུ་རོ་གཅིག་པ་ཡིན་ན། འོ་
ན་ཕྱི་རོལ་ལ་སོགས་པ་དག་ཀྱང་ཕྲག་དོག་སྤང་བར་བྱའོ་ཞེས་ཟེར་ལ། ལས་རྒྱུ་
འབྲས་ཀྱི་དབང་གིས་ཀྱང་། འབྲས་བུ་ལྷ་མ་ཡིན་གྱི་འཇིག་རྟེན་ཡོད་པར་
གསུངས་པ། ཅིའི་ཕྱིར་ཞེས་པ་དང་། ལན་དུ་ཀུན་རྫོབ་སྒྱུ་མའི་མཚན་ཉིད་དུ། །

〔783〕 I1PD958880783.jpg
གཞན་གྱི་ཕུན་སུམ་ཚོགས་པ་ལ། །ཕྲག་དོག་པའི་སྒྱུ་མ་ཉིད། །མི་དམིགས་པ་
ལས་མི་གཞན་ཏེ། །མི་དམིགས་པ་ཉིད་སྒྱུ་མར་སྐྱེས། །ཕུན་སུམ་ཚོགས་པར་སྦྱོར་
བའི༑ །ཐབས་ཀྱི་སྒྱུ་མ་ཆོས་ཉིད་དེ། །རྒྱལ་བ་ཀུན་དང་དབྱེར་མེད་པས།
ཆོས་སྐུའི་ཕྱག་རྒྱ་ཆེན་པོ་ཡིན། །ཞེས་གསུངས་པའི་ཕྱིར་རོ། །རྣམ་པར་བྱང་
བའི་ཕྲག་དོག་གི་རང་གི་མཚན་ཉིད་ཐུགས་ཀྱི་ཕྱག་རྒྱར་ཤེས་པར་བྱ་བ་ནི། མི་
དམིགས་པ་དང་ཕྲག་དོག་ནི་བདེན་པ་གཉིས་ཀྱི་ངང་དུ་དབྱེར་མེད་པ་སྟེ།
གཞན་གྱི་ཕུན་སུམ་ཚོགས་པ་ལ། །ཕྲག་དོག་རྣམ་པར་འཛིན་པ་དང་། །རྟོག་
དང་ཕྲག་དོག་མི་དམིགས་ཏེ། །སྒྱུ་མ་མི་དམིགས་དབྱེར་མེད་པའི། །བདེན་པ་
གཉི་གར་རོ་གཅིག་པས། །ཏིང་ངེ་འཛིན་གྱིས་དབང་སྒྱུར་ན། །ཐུགས་ཀྱི་
ཕྱག་རྒྱ་ཆེན་པོ་ཡིན། །ཞེས་གསུངས་པའི་ཕྱིར་རོ། །དེ་དག་ནི་བདག་གི་དོན་
ཕུན་སུམ་ཚོགས་པའོ། །རྣམ་པར་བྱང་བའི་ཕྲག་དོག་རང་གི་མཚན་ཉིད་ནི།
དོག་པ་དང་ཡངས་པ་དབྱེར་མེད་པ་སྟེ། རྣམ་པར་བྱང་བའི་མཚན་ཉིད་ནི།
དོག་སྤངས་ཡངས་པ་བསྒྲུབ་ཏུ་མེད་ཅེས་གསུངས་པའི་ཕྱིར་རོ། །དེ་ལྟར་ན་དེ་་་་
དག་ནི། ནང་འཛིན་པའི་སེམས་ཡོངས་སུ་དག་པར་བྱ་བའི་ངོ་བོ། བདུད་རྩི་
ལྔ་ལ་ཉི་ཤུར་མི་བགྲང་སྟེ། བདུད་རྩི་ལྔ་དང་ཤ་ལྔའོ། །ཡང་ན་བདུད་རྩི་ལྔ་ལ་
ཡང་རྒྱུ་ཉིད་རང་གི་སེམས་ཡིན་པ་ལས། འབྲས་བུ་བདུད་རྩི་ལྔ་དང་གྲོགས་ཤ་ལྔ་
དག །རང་བཞིན་རིགས་ལྔ་ཡེ་ཤེས་ལྔར། །ཡེ་ནས་དག་མཉམ་རྟོགས་པས་སྤྱད་་་་
ཅེས་བྱའོ། །ཡང་སློབ་དཔོན་ལ་ལའི་གཞུང་གིས་ནི། སྦྱང་བར་བྱ་བའི་ཡི་གེ་ལྔ་
དང་། རྟོགས་པར་བྱེད་པའི་གཉེན་པོ་ཡེ་ཤེས་ལྔ་སྟེ་ཉི་ཤུའོ། །ཞེས་ཀྱང་་་
འཆད་པའོ། །དེ་དག་ཀྱང་གཟུང་བའི་གཉེན་པོ་ཉིད་ཁོ་ནའོ། །དམ་ཚིག་ཆེན་
པོ་ལས་མ་འདས་པའི་ཡོན་ཏན་ཡང་། གཞན་ཡང་རྒྱལ་མཆོག་ཀུན་བཟང་གི། །

〔784〕 I1PD958880784.jpg
དཔལ་གསང་བའི་སྙིང་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཐམས་ཅད་མ་ལུས་ཕྱག་རྒྱ་ཡི། །བསྒྲུབ་མེད་དམ་པ་མ་ལུས་འགྲུབ། །ཅེས་བྱ་
བ་ལ་སོགས་པ་གསུངས་ཏེ། དཔལ་ཀུན་ཏུ་བཟང་པོའི་གོ་འཕང་འཁོར་བ་དང་
མྱ་ངན་ལས་འདས་པ་དབྱེར་མེད་པ་ཆོས་ཀྱི་སྐུའི་ཕྱག་རྒྱར་ཡེ་ནས་སངས་རྒྱས་པས་
ན། རྩོལ་བ་དང་བྲལ་བས་ན་བསྒྲུབ་དུ་མེད་པའི་མི་གནས་པའི་མྱ་ངན་ལས་
འདས་པའི་དམ་ཚིག་རྣམས་ཀྱི་ཡང་དམ་པར་གསུངས་ཏེ། དེ་འགྲུབ་བོ་ཞེས་བྱའོ། །
ཕྱི་མ་ཡང་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་བརྒྱད་སྨོས་པ་་་་་
ཡིན་ཏེ། དེ་དག་ཀྱང་འགྲུབ་པར་འགྱུར་རོ་ཞེས་བྱའོ། །ཅིའི་ཕྱིར་ན་དུས་ད་་
ལྟ་ཉིད་ནས། འཇིགས་མེད་དཔལ་ཀུན་ཏུ་བཟང་པོའི་གོ་འཕང་དུ་རྣལ་འབྱོར་་
པ་དེ་སྦྱོར་བ་ཡིན་ནོ་ཞེས་བྱའོ། །གཞན་ཡང་དཔལ་གསང་བའི་སྙིང་པོའི་དམ་་་
ཚིག་གི་ཡོན་ཏན། ཇི་བཞིན་ཉིད་དང་འདུལ་བའི་ཐབས། །ཇི་སྙེད་སྡོམ་པ་་་་
བསམ་ཡས་པ། །མ་ལུས་རྣམ་དག་ལྷུན་གྱིས་གྲུབ་ཞེས་གསུངས་ཏེ། ཐུགས་བརྩེ་་
བ་ཆེན་པོ་དང་ལྡན་པས། མོས་པ་ཐ་དད་པའི་དབང་དུ་དགོངས་པ་དང་།
ལྡེམ་པོའི་དབང་དང་། ཐེག་པ་ཆེན་པོ་ཇི་སྙེད་པའི་སྡོམ་པ་མཐའ་ཡས་པ་ཀུན་
ཡང་། དཔལ་གསང་བའི་སྙིང་པོ་འདིར་མ་ལུས་པར་འདུས་ཤིང་། མ་ཧཱ་ཡོ་
གའི་དབང་དུ་རྣམ་པར་དག་ལ། ཨ་ཏི་ཡོ་གའི་དབང་དུ། ལྷུན་གྱིས་གྲུབ་པ་
ཡིན་ནོ། །ཞེས་བྱའོ། །དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས།
སློབ་དཔོན་ཉི་མའི་སེང་གེ་འོད་ཀྱིས་མཛད་པའི་དམ་ཚིག་ཆེན་པོའི་ལེའུ་སྟེ།
བཅུ་དགུ་པ་རྫོགས་སོ།། །།
དེ་བཞིན་གཤེགས་པ་མཐའ་ཡས་པའི་འཕྲིན་ལས་ཐམས་ཅད་ཡོངས་སུ་གྲུབ་
པར་བྱ་བའི་ཕྱིར། དེ་ནས་བཅོམ་ལྡན་འདས་དགྱེས་པ་ཆེན་པོ་ཞེས་བྱ་བ་ལ་

〔785〕 I1PD958880785.jpg
སོགས་པས་ཉི་ཤུ་པ་ལས་རྣམ་བཞི་བྱིན་གྱིས་བརླབ་པའི་ལེའུ་གསུངས་སོ། །ད་
ནི་ལས་རྣམ་བཞི་ལྷུན་གྱིས་གྲུབ་པར་བསྟན་པ་ཡིན་ཏེ། འོག་ནས་འབྱུང་བའི།
སྡོང་གཅིག་མའི་གནས་སུ་མཚན་མ་ཐོབ་པའི་རྣལ་འབྱོར་པས། བདུད་རྩི་རྣམ་
པ་ལྔ་ལ་སོགས་པ་དཀྱིལ་འཁོར་གྲུ་གསུམ་པའི་ཕྱེད་ཆ་ལ་ནང་གི་ཚད་དུ་བྱས་ལ།
རྡོ་རྗེ་དང་བན་དའི་མཚན་མས་བརྒྱན་ལ། དབུས་སུ་རྡོ་རྗེ་རྩེ་དགུ་པ་བྲི་བར་བྱའོ།།
ཕྱི་རིམ་གྱི་སྣམ་བུ་ལ་གཡས་ནས་བསྐོར་བའི་རིམ་པས་ཁྲོ་བོ་བཅུའོ། །དེའི་ཡང་
ཕྱི་རོལ་ལ་ཕོ་ཉ་རྡོ་རྗེ་ཐོ་བ་ལ་སོགས་པ་བཅུ་དྲུག་དགོད་དོ། །དེའི་ཡང་ཕྱི་
རིམ་ལ་ཕོ་ཉ་མོ་རྡོ་རྗེ་འབར་བ་ལ་སོགས་པ་བཅུ་དྲུག་དགོད་དོ། །བདུད་རྩི་ལྔ་
དང་ཤ་ལྔ་དང་གྲོག་མཁར་དང་རྐང་རྗེས་ཀྱི་ས་དང་། སྐྲ་དང་ཕུབ་མ་ལས་
གཟུགས་བྱས་ལ། དཀྱིལ་འཁོར་གྱི་ཐོག་ཏུ་བཞག་ལ་རྣལ་འབྱོར་དུ་ཞུགས་པར་
བྱའོ༑ །ནམ་མཚན་མ་ཁྲོ་མོ་ཐོབ་པའམ་སེམས་གསལ་བར་གྱུར་པ་དང་།
ལྕགས་དང་སེང་ལྡེང་ལས་བྱས་པའི་ཕུར་པ་ལ། ཁྲོ་བོ་བདུད་རྩི་འཁྱིལ་པའམ་
སྟོབས་པོ་ཆེར་བསྒོམས་ལ། དེ་ཡང་ནས་ཡང་དུ་བསལ་བར་གྱུར་པ་དང་།
ཕྱོགས་བཅུའི་དཀྱིལ་འཁོར་ཐམས་ཅད་སྤྱན་དྲངས་ཤིང་ཕུར་བུ་ལ་བསྟིམ་པ་སྟེ།
གཟི་བྱིན་བསྐྱེད། ནམ་མངོན་དུ་གྱུར་པ་དང་། ཕོ་ཉ་ལ་སོགས་པའི་ཆོས་
ཐམས་ཅད་གསལ་བར་བརྟགས་ལ་བསྒོམ་པ། བསྟན་པ་ལ་གནོད་པའི་མི་འདི་
དག་བགེགས་འདི་ཁྱོད་ཀྱིས་ཁུག་ལ་གཟུགས་བརྙན་འདི་ལ་བསྟིམས་ཤིག་ཅེས་བསྒོ་
ལ༑ ཁྲོ་བོ་ཆེན་པོ་སུམ་པ་ནིའི་ཕོ་ཉ་ལ་སོགས་པ་རྣམས་བཏང་ལ་ཡང་ནས་
ཡང་དུ་དགུག་སྟེ། དེའི་བསྲུངས་མ་ལ་སོགས་པ་དང་བྲལ་བར་བསམས་ལ།
ནམ་གསལ་བར་ཁུགས་པའམ། གཟུགས་བརྙན་མགུལ་བ་ན་ཕུར་བས་བཏབ་
ལ་ཚོགས་ཀྱི་དཀྱིལ་འཁོར་ལ་དབུལ་ལོ། །ཡང་ན་ལུ་གུ་རྒྱུད་དུ་ལག་པ་སྦྲེལ་ལ།

〔786〕 I1PD958880786.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
རྣལ་འབྱོར་པ་རང་ཉིད་ལྷར་མངོན་པར་བརྟགས་ལ་བསྐྱོད་པས་འབར་བའི་
དཀྱིལ་འཁོར་སྤྲིན་བཞིན་དུ་སྤྲོས་པས། ཕྱོགས་བཅུར་གཡོས་ནས་གལ་ཏེ་ཚིག་པ་
དེ་དག་བཀུག་ནས། གཟུགས་བརྙན་དེ་ལ་བསྟིམས་པ་ལ། །ཕུར་པས་ཡང་
ནས་ཡང་དུ་བཏབ་ལ། རྡུལ་གྱི་དུམ་བུར་བྱས་ལ་ཚ་བའི་མར་དང་ཚེར་མ་ཅན་
གྱི་དུག་ཤིང་ལྔ་ཏིལ་ནག་པོ་དང་སྦྱར་ལ། བརྒྱ་རྩ་བརྒྱད་དུ་འབར་བ་གཏུམ་ཆེན་
རྔམ་པའི་ཚོགས་མེའི་ནང་དུ་སྤྱན་དྲངས་པ་ལ་དབུལ་ལོ། །བརྒལ་ཏེ། སེམས་
ཅན་ཐམས་ཅད་རང་བཞིན་གྱི་དཀྱིལ་འཁོར་དུ་ཡེ་ནས་སངས་རྒྱས་པའི་རང་
བཞིན་ཅན་ཡིན་ན་འོ་ན་འདི་ལྟར་གདུག་པའི་ལས་ཀྱིས་གནོད་པར་བྱེད་པ་འགལ་
ཏེ༑ དེ་ལྟར་དཔལ་གསང་བ་འདུས་པ་ལས་ཀྱང་། སངས་རྒྱས་ཐམས་ཅད་
གསོད་པ་ཡིས། །ཇི་ལྟར་སྡིགས་ཀྱང་མི་གོས་ཏེ། །གལ་ཏེ་གོས་ན་ཇི་ལྟར་འབྲས།།
ཞེས་གསུངས་སོ། །དེ་ལྟར་ཡིན་གྱིས་ཀྱང་། ཡེ་ནས་སངས་རྒྱས་པའི་
དཀྱིལ་འཁོར་མ་མཐོང་བའི་རྟོག་པའི་དྲ་བས་ནོན་པའི་རྟོག་པ་དེ་བསྒྲལ་བ་ཡིན་
པས༑ འགལ་བ་མ་ཡིན་ནོ། །ཕྱི་མ་གསུམ་ལ་ཡང་ལས་ནི་དེ་ཉིད་དུ་བས་ཏེ།
བྱེ་བྲག་ནི་དཀྱིལ་འཁོར་དང་། ལྷའི་སྐུ་མདོག་དང་སོ་སོའི་ཕུར་པ་ཁྲོ་བོའི་ལྷག་
མ་གསུམ་དང་། ཇི་ལྟར་འདོད་པའི་ཏིང་ངེ་འཛིན་གྱིས་བྱེ་བྲག་ཙམ་དུ་བས་སོ། །
ཕྱི་མ་ནི་གོ་སླའོ། །དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། ལྷུན་
གྱིས་གྲུབ་པའི་འཕྲིན་ལས་རྣམ་བཞི་བྱིན་གྱིས་བརློབ་པ་ཞེས་བྱ་བའི་ལེའུ་སྟེ། ཉི་
ཤུ་པ་རྫོགས་སོ།། །།
བསྟོད་གནས་དང་བསྟོད་བྱ་དང་བསྟོད་མཁན་དབྱེར་མེད་ཀྱིས་ཀྱང་།
ཕྱིས་འབྱུང་བའི་རྣལ་འབྱོར་པའི་དོན་དུ་བསོད་ནམས་དང་། ཡེ་ཤེས་ཀྱི་ཚོགས་

〔787〕 I1PD958880787.jpg
བསགས་པའི་ཕྱིར། དེ་ནས་བཅོམ་ལྡན་འདས་དགྱེས་པ་ཆེན་པོ་ཚོགས་ཀྱི་དཀྱིལ་
འཁོར་གྱིས་ཤིན་ཏུ་རྔམ་པའི་གདངས་ཀྱིས་གླུ་འདི་བླངས་སོ། །ཞེས་བྱ་བ་ལ་
སོགས་པས། ཉི་ཤུ་གཅིག་པ་གླུ་ཡེ་ཤེས་ཀྱི་ལེའུ་གསུངས་སོ། །དེ་ལ་དེ་
ནས་བཅོམ་ལྡན་འདས་དགྱེས་པ་ཆེན་པོ་རྡོ་རྗེ་ཁྲག་འཐུང་གི་འཁོར་བུད་དྷ་ཧེ་རུ་་
ཀ་ལ་སོགས་པས་ཤིན་ཏུ་རྔམ་པའི་གདངས་ཀྱིས་དཔལ་རྡོ་རྗེ་ཁྲག་འཐུང་ལ་བསྟོད་
པའི་ཕྱིར། གཙོ་བོ་ལ་བསྟོད་པའི་གླུ་བླངས་སོ། །དེ་ཡང་ཡེ་ཤེས་ལྔའི་སྒོ་ནས་
བསྟོད་པ་ལ། དང་པོ་འདིས་ནི་བུད་དྷ་ཧེ་རུ་ཀའི་སྒོ་ནས་དེ་བཞིན་གཤེགས་་
པའི་རིགས་སུ་མཐོང་ནས་བསྟོད་པའོ། །ཧཱུཾ་ཞེས་པ་ནི་ཁྲོ་བོའི་གླུ་ཡིན་པས་དེ་་་་
ཡང་ཡེ་ཤེས་ལྔ་དང་ལྡན་པར་མཁའ་འགྲོ་མའི་ཏནྟྲ་ལས་གསུངས་སོ། །གཏུམ་་་་་
ཆེན་ཞེས་པ་ནི་གཏུམ་པོ་དྲག་པོ་ལས་ཁྱད་པར་གྱུར་པའོ། །དུས་མཐའི་ཞེས་པ་་
ནི་འཇིག་པའི་དུས་ཀྱི་བསམ་གཏན་དང་པོ་མན་ཆད་མེ་ལྕེ་གཅིག་ཏུ་གྱུར་པའོ། །
ཞེས་བྱའོ། །མེ་ནི་བྱིན་ཟའོ། །ལྷག་མ་ནི་གོ་སླའོ། །གཉིས་པ་ནི་གསུང་གི་་་
དཀྱིལ་འཁོར་དུའང་མཐོང་ནས་བསྟོད་པའོ། །ཚིག་གི་དོན་ནི་གོ་སླའོ། །
གསུམ་པ་ནི་ཐུགས་ཀྱི་དཀྱིལ་འཁོར་དུ་མཐོང་ནས་བསྟོད་པ། ཐུགས་ཡེ་ཤེས་ཀྱི་
དཀྱིལ་འཁོར་ལ་སོགས་པ་ནས། ཁྲོ་བོའི་དཀྱིལ་འཁོར་ཤེས་རབ་ཆེན་པོ་ལས་་་་་
བྱུང་བ་ནི་འོད་ཆེན་པོ་ཡིན་ཏེ། ཅིའི་ཕྱིར་ཞེ་ན། འབར་བའི་དཀྱིལ་འཁོར་
ཀུན་ཏུ་གསལ་ཞེས་ཏེ། དེ་ནི་ཕྱོགས་བཅུའི་དཀྱིལ་འཁོར་ལའང་གསལ་ཞེས་བྱ་
བའི་ཐ་ཚིག་གོ། །དེ་ཉིད་ཀྱི་ཕྱིར་འབར་བའི་ཡེ་ཤེས་ཞེས་ཏེ། དོན་བྱ་བའི་
གདུག་པ་ཅན་དང་། དེས་ཉེན་པའི་སེམས་ཅན་གྱི་ཕྱིར་འཇོམས་ཞེས་བྱའོ། །
དེ་ལྟར་འཇོམས་པར་བྱེད་པའི་དོན་བྱེད་མཁན་ཡང་གཅིག་པུ་གཉིས་སུ་མ་ཡིན་ཏེ།
སྣ་ཚོགས་ཞེས་ཏེ། རྒྱུད་འདི་ཉིད་ལས་གསུངས་པ་ཁོ་ནའོ། །ཡང་ཁམས་་་་

〔788〕 I1PD958880788.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
གསུམ་རྣམ་པར་རྒྱལ་བའི་རྒྱུད་ལས། རྡོ་རྗེ་ཁྲོ་བོ་ཡང་སྣ་ཚོགས་ཞེས་འབྱུང་ངོ་།།
ཅིའི་ཕྱིར་གདུལ་བྱ་སྣ་ཚོགས་པའི་ཕྱིར་རོ། །བཞི་པས་ནི་ཡོན་ཏན་གྱི་དཀྱིལ་་
འཁོར་དུའང་མཐོང་ནས་བསྟོད་པའོ། །ཀྱེ་ཁྲོ་བོའི་རྒྱལ་པོ་ཆེན་པོ་ཁྱོད་ནི།
སྙིང་རྗེས་བརླན་པའི་ཕྱིར་རོ། །ཡེ་ཤེས་ཀྱི་ཚོགས་བྱང་ཆུབ་ཀྱི་སྤྲིན་ལས།
བསོད་ནམས་ཀྱི་ཚོགས་ཀྱི་ཡོན་ཏན་རིན་པོ་ཆེའི་རང་བཞིན་གྱི་ཁྲོ་བོའི་དཀྱིལ་
འཁོར་ཆེན་པོ་གསང་བའི་བྷ་ག་ལ་སོགས་པ་ནས། ཆར་ཆེན་འབེབས་པའི་ཕྱིར།
ཅི་ལྟར་འཚལ་བའི་ཁྲོ་བོའི་དཀྱིལ་འཁོར་ཡིད་བཞིན་འབྱུང་བའི་གཏེར་ཡང་ཡིན་ནོ། །
དེ་ཉིད་ཀྱི་ཕྱིར་སྣ་ཚོགས་ཁྲོས་པའི་ཐིག་ལེ་ཆེ་ཧོ། །ཞེས་བྱའོ། །ལྔ་པ་ནི་་་
འཕྲིན་ལས་ཀྱི་དཀྱིལ་འཁོར་དུའང་མཐོང་ནས་བསྟོད་པའོ། །བདུད་ཀུན་ཞེས་པ་
ནི༑ གང་ཕྱོགས་བཅུའི་འཇིག་རྟེན་གྱི་ཁམས་ན། བདུད་དུ་གྲགས་པ་ཐམས་
ཅད་ཅི་སྙེད་པ་དེ་དག་ཐམས་ཅད་ཀྱི་རྗེ་བོའི་ཕྱིར། བདག་ཆེན་ནོ། །དེ་་
ཉིད་ཀྱི་ཕྱིར། བདུད་ཀྱི་བདུད་ཅེས་ཏེ། གང་དྲག་པོ་ཆེན་པོ་དེའི་ཡང་བདུད་
དུ་གྱུར་པའོ། །བདུད་རྣམས་ཞེས་པས་ནི་བདུད་སྡེ་བཞིའོ། །དེ་ཡང་
དབང་དུ་བྱེད་པའི་ཕྱིར་འཇོམས་པའོ། །འཇིགས་པའི་ཚོགས་ཞེས་པ་ནི།
འཇིགས་བྱེད་ཆེན་པོའི་སྐྱི་བུང་བྱེད་པའོ། །དེ་དག་རླག་པར་བྱེད་པའི་ཕྱིར་་་
འཇིགས་པར་བྱེད་པའོ། །དེའི་ཕྱིར་མཚན་ཡང་འཇིགས་བྱེད་ཆེན་པོ་ཞེས་བྱའོ། །
ཕྱི་མ་ནི་ཡུམ་བཞིས་ཡབ་ཀྱི་སྐུ་ལ་མངའ་བའི་འབྱུང་བ་ཆེན་པོ་བཞི་ནི། བདག་
ཅག་དང་ཐ་མི་དད་དོ་ཞེས་ཆེད་དུ་བླངས་སོ་ཞེས་པ། སྟོན་པ་དང་འཁོར་ཐལ་་་་་
དད་པ་མ་ཡིན་ན་ཡང་། སྟོན་པའི་ཡོན་ཏན་ལས་ཧ་ལས་པའི་ཕྱིར། དེ་ཙམ་་་་
ཞིག་ཧ་ཆང་ཡང་ངོ་མཚར་ཆེ་ཞེས་ནས་བླངས་པའོ། །དེའི་ཕྱིར་འཁོར་གྱིས་གཙོ་
བོ་ལ་བསྟོད་པའི་ལེའུ་སྟེ། ཉི་ཤུ་རྩ་གཅིག་པའོ།།

〔789〕 I1PD958880789.jpg
སྟོན་པ་དང་རྒྱུད་དང་སྡུད་པ་དབྱེར་མེད་ཀྱིས་ཀྱང་། ཕྱིས་འབྱུང་བའི་་་
ལེའུ་ལ་གཞན་དག་ཡིད་ཆེས་པའི་དད་པ་ལ་གཞག་པའི་ཕྱིར། དེ་ནས་བཅོམ་
ལྡན་འདས་དགྱེས་པ་ཆེན་པོས་ཞེས་བྱ་བ་ལ་སོགས་པས་ཉི་ཤུ་གཉིས་པ་རྒྱུད་ཡོངས་
སུ་གཏད་པའི་ལེའུ་གསུངས་སོ། །དེ་ནས་ཞེས་པ་ནི་སྐབས་དེ་འཁོར་གྱིས་སྟོན་
པ་ལ་མཆོད་པ་བརྗོད་པའི་རྗེས་ལའོ། །ཉིད་ལ་ཉིད་ནི་ཐ་དད་པས་མ་ཡིན་ནོ། །
གསང་སྔགས་ནི་ཏནྟྲ་ཏེ། ཡིད་མཉམ་པ་ཉིད་དུ་བྱེད་པ་སྟེ། དེ་ངན་སོང་ལས་
བསྐྱོབ་པའོ། །རྒྱལ་པོ་ནི་རྒྱལ་པོར་གྱུར་པ་ནའོ། །བརྟན་པར་བཟུང་བ་ནི་
དེ་གཏོད་པའི་ཚིག་སྤངས་པའོ། །ཀྱེ་ཀྱེ་ཞེས་པ་ནི་གཞོགས་ཀྱིས་སྦྲན་པ་སྟེ།
ཉོན་ཅིག་ཅེས་སྤངས་པའོ། །ཕྱོགས་བཅུ་དུས་བཞིའི་རང་བཞིན་ནི་རྒྱུད་དང་
དཔལ་ཀུན་ཏུ་བཟང་པོ་ཐ་མི་དད་པས་སོ། །ཅིའི་ཕྱིར་ཞེ་ན། དེ་བཞིན་
གཤེགས་པའི་ངོ་བོ་ཉིད་ཅེས་པའོ། །འོ་ན་དེ་ལྟར་ཡིན་ན། འགྲོ་བ་དེ་
བཞིན་གཤེགས་པར་མ་གྱུར་པ་ཅི་ཞེས་པ་ཡོད་ན། གཟུང་འཛིན་ཞེས་པ་ལ་
སོགས་པའོ། །འོ་ན་ཐེག་པ་སོ་སོའི་འདོད་གཞུང་མང་པོ་ཅིའི་ཕྱིར་ན། དེ་
ལྟར་ཡིན་དུ་ཟིན་ཀྱང་། ས་རྣམས་མང་པོ་སོ་སོའི་བཀོད་པ་ཡང་། གསང་
བའི་སྙིང་པོ་དཔལ་ཀུན་ཏུ་བཟང་པོའི་མྱ་ངན་འདས་པར་བགྲོད་པའི་ལམ་དུ་གྱུར་
པའོ༑ །དེའི་ཕྱིར་དཔལ་ཀུན་ཏུ་བཟང་པོས་ཐེག་པ་སོ་སོར་བསྟན་ཀྱང་།
དོན་དུ་མི་འགྱུར་བ་ནི་ཡོད་མ་གསུངས་སོ། །ཞེས་བྱའོ། །ད་ནི་དཔལ་གསང་
བའི་སྙིང་པོའི་རྣལ་འབྱོར་པ་ལ་བསྟོད་པ་གསུངས་པ། དེ་བཞིན་གཤེགས་པ་
ཐམས་ཅད་ཀྱི་ཆོས་ཀྱི་སྐུའི་ཕྱག་རྒྱ་གསང་ཆེན་གསང་མཆོག་གི་སྙིང་པོ་འདི། རྣལ་
འབྱོར་པ་གང་གིས་ཤེས་རབ་རྣམ་གསུམ་ལ་བརྟེན་ནས། དོན་མངོན་དུ་མ་


0

〔790〕 I1PD958880790.jpg
དཔལ་གསང་བའི་ངེས་པ་ལས སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ནོར་བར་རྟོགས་ཏེ། གཞན་ལ། སྨྲ་བར་གང་བྱེད་པ། དེ་ནི་དཔལ་ཀུན་ཏུ་
བཟང་པོའི་ངོ་བོ་ཡིན་ཏེ། དེ་ལ་སློབ་དཔོན་གྱིས་མཆོག་གི་དབང་མ་བསྐུར་ཡང་
ངལ་ཏེ། འདི་ནི་རང་བཞིན་གྱིས་དབང་ཡང་རྫོགས་ཞེས་བྱའོ། །ད་ནི་རྒྱུད་
ཀྱི་ཆེ་བ་བསྟན་པ་ཅིའི་ཕྱིར་དེ་ལྟར་ཡིན་ན། ཕྱོགས་བཅུའི་སངས་རྒྱས་ཐམས་་་་
ཅད་ལ། གསང་བ་འདི་ལས་གཞན་མི་མངའ་འོ། །ཞེས་སྨོས་ཏེ། ད་ནི་་་་
ཡོངས་སུ་བསྟན་པ་སྟེ། དེ་ཡང་ཕྱི་རབས་ཀྱི་རྣལ་འབྱོར་པ་ཐེ་ཚོམ་གཅོག་པའི་་་
ཕྱིར༑ ཡོད་མེད་ཀྱི་མཐའ་སྤངས་པའི་སྒྲོ་དང་སྐུར་བ་ཞི་བའི་རང་བཞིན་གསང་
བའི་སྙིང་པོ་འདི། དཔལ་ཀུན་ཏུ་བཟང་པོའི་དེ་ཁོ་ན་ཉིད་སྤྲོས་པ་དང་བྲལ་བའི་
ངེས་པའི་དབྱིངས་ནས་ཕྱུང་ནས་འཁོར་བ་བསྟན་པ་འདི་སུ་ལས་ཕྱིས་འབྱུང་བར་
ལུང་བསྟན་ཞེ་ན། ཐུགས་དང་འདྲ་བའི་སྲས་ས་བཅུ་མཐར་ཕྱིན་པ་ཡེ་ཤེས་ཀྱི་་་
བདག་ཉིད་ལ་གནས་པ་ལས། ཕྱིས་འབྱུང་བ་དེ་ལྟར་ཤེས་པར་གྱིས་ཤིག་པའོ། །
དེ་ཡང་གཏད་ཅེས་པ་ཅིའི་ཕྱིར་ཞེ་ན། རང་བཞིན་གྱི་ཚིག་སུན་པའི་སྐྱོན་དུ་གྱུར་
པས་སོ། །ཞེས་སྨོས་པ་ནི། གོང་དུ་ཐལ་བའི་ཚིག་དོན་ཅི་སྙེད་པའོ། །
བརྗོད་པས་ནི་སྟོན་པས་སོ། །དེ་བཞིན་གཤེགས་པ་ཐམས་ཅད་ཅེས་པས་ནི།
དེ་བཞིན་གཤེགས་པ་ཐམས་ཅད་ལ་བྱ་ན། འདི་འཁོར་ཡན་ཆད་ཀུན་ལ་བྱའོ། །
ཅིའི་ཕྱིར་དེ་ཁྱད་པར་དབྱེར་མེད་པའི་འཁོར་རྣམས་དགྱེས་ནས། དུས་བཞི་
མཉམ་པ་ཉིད་ཀྱི་དབྱིངས། དཔལ་ཀུན་ཏུ་བཟང་པོའི། སྐུ་གསུང་ཐུགས་ཀྱི་
རྒྱན༑ རྡོ་རྗེའི་ལྷུན་ཆོས་ཀྱི་དབྱིངས། སྟུག་པོ་བཀོད་པའི་རྒྱན་ཉིད་དུ།
འཁོར་ཐམས་ཅད་ཀྱང་བཞུགས་སོ། །འོ་ན་དེ་ལྟ་བུའི་དམ་པའི་ཆོས་འདི་ཕྱིས་སུ་
ལས་འབྱུང་བར་ལུང་བསྟན་ན། དེ་ནི་ས་རབ་རིག་འཛིན་ལ་གནས་ཞེས་
གསུངས་པས། གསང་བ་རྡོ་རྗེའི་ལྷུན་ཕྱག་ན་རྡོ་རྗེའི་རྒྱུད་ལ་ཡོད་པར་བསྟན་པ་

〔791〕 I1PD958880791.jpg
ཡིན་ནོ། །འོ་ན་སླད་ཀྱིས་དེས་ཅི་མཛད་ཅེ་ན། དེའི་སླད་ཀྱིས་རྒྱུད་ཐམས་
ཅད་ཕྱག་ན་རྡོ་རྗེ་གྲུབ་པའི་གནས་གསང་རིའི་ནང་དུ་གཤེགས་ཏེ། རྒྱུད་ཐམས་
ཅད་བསྡུས་སོ། །ཞེས་འབྱུང་བས་ན། དཔལ་ཕྱག་ན་རྡོ་རྗེས་གནས་དེར་
བསྡུས་ཤིང་གཏན་ལ་ཕབ་པར་རིག་པར་བྱའོ། །དེ་ནས་ཡང་རྒྱལ་པོ་ཆེན་པོའི་
ཁང་བཟངས་རབ་ཏུ་དང་བའི་ནང་དུ། གསང་བའི་རྒྱུད་ཐམས་ཅད་ཆར་བཞིན་
དུ་ཕབ་པ་སྔ་མ་བཞིན་ནོ། །འཕགས་པ་རྟོག་པའི་རྒྱལ་པོ། སྒྱུ་འཕྲུལ་དྲ་བ་
ལེའུ་སྟོང་ཕྲག་བརྒྱ་པ་ལས། མཚན་ཉིད་དང་རྒྱུད་ཐམས་ཅད་ཀྱི་ལུང་གི་སྤྱི།
དེ་བཞིན་གཤེགས་པ་ཐམས་ཅད་ཀྱི་གསང་བ། གསང་བའི་སྙིང་པོ་དེ་ཁོ་ན་ཉིད་
ངེས་པ་ལས། ཐམས་ཅད་མ་ལུས་པར་འཕྲོས་ཏེ། འཁོར་ལོ་བསྐོར་བ་དེ་དག་
གི་འབྲས་བུའི་མཆོག །ཡོངས་སུ་གཏད་པའི་ལེའུ་སྟེ། ཉི་ཤུ་རྩ་གཉིས་པའོ་་་་་
རྫོགས་སོ།། །།
ཐིབས་པོའི་མུན་ནག་གིས་ནོན་ཤིན་ཏུ་གསལ་བར་དཀའ་བ་དང་། །ཉི་ཟེར་
འོད་ཙམ་བདག་ལས་སྣང་གྱུར་པ། །བླ་མའི་དྲིན་གྱིས་བདག་ལ་སྣང་བ་ཡིན། །
བླ་མ་རྡོ་རྗེ་སེམས་དཔའ་འདྲ་ལ་ཕྱག་འཚལ་ལོ། །སྙིགས་མ་ལྔར་ལྡན་ལྔ་བརྒྱའི་
མཐར་ཉེ་ལ། །ཤཱཀྱའི་བསྟན་པས་འགྲོ་བ་དབུགས་བྱུང་སྟེ། །དོན་མཆོག་
བདུད་རྩིའི་རོ་ནི་རྙེད་འགྱུར་བས། །བླ་མའི་དྲིན་གྱིས་བདག་ལའང་གནས་པ་
ཡིན། །དེ་ལ་བརྟེན་ནས་རྣམ་བཤད་འདི་བགྱིས་པ། །ནོར་བར་གྱུར་པ་
མཆིས་ན་བཟོད་པར་གསོལ། །སྐྱེ་བོ་དམ་པའི་སྐྱོན་དུ་མ་བགྱིས་ཏེ། །བདག་་
གི་སངས་རྒྱས་ཆོས་ལ་མོས་པ་ཡི། །བློ་ངན་རྣམས་ཀྱི་དོན་དུ་འདི་བགྱིས་ཏེ། །
འདི་ལ་བསོད་ནམས་གང་དམ་མཆིས་པ་ནི། །འགྲོ་བ་རྒྱ་མཚོས་བྱང་ཆུབ་མཆོག་
ཐོབ་ཤོག །དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་

〔792〕 I1PD958880792.jpg
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས། སློབ་དཔོན་ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། 
ཉི་མའི་སེང་གེའི་འོད་ཀྱིས་མཛད་པའི་རྒྱ་ཆེར་བཤད་པའི་འགྲེལ་པ། རྒྱ་གར་གྱི་
མཁན་པོ་པྲ་སྭ་ཏ་ལ། སྒྱུར་བྱེད་ཀྱི་ལོ་ཙ་བ་པད་མ་རུ་ཚེས་གསང་བའི་དབང་་་
མནོས་ནས་བསྒྱུར་ཏེ། དགེ་བར་ཤོག །
མ་རིག་མུན་སེལ་ཡེ་ཤེས་ཉི་མའི་སྒྲོན། །མུ་སྟེགས་ཀླད་འགེམས་སྨྲ་མཆོག་་་
སེང་གེ་དེས། །ཤེས་རབ་མཆོག་གི་རྩལ་ནི་འོད་ཟེར་འབར། །དགོས་དོན་ཕྱོགས་་་
བཅུར་འཕྲོ་ལ་དད་པས་བསྟོད། །ཅེས་བྱ་བ་ནི་ལོ་ཚ་བས་བསྟོད་པའོ།། །།

